Janra jatíbi jan oinna jawékibo yoia iki Ja Jesokriston yoia ikon joibo itan Diossen joiribi
Jaweratobaonki nato kirika yoyo akai itan ja meran iká Diossen joibo ninkaxon ikonhai jabora Diossen raroxaman imati iki Ja nato kirika meran yoiai joibora moa senennibixoko iki Jato salodana
Oinkanwe Kristora nai koinman joái Jatíxonbira oinnoxikanai jan picháchinibaonbira oinnoxiki Jatíbi nato main ikana jonibora já joaitian oinnax wininoxikanai Jaskarara inóxiki Ibanon jaskara
Ea riki ja rekenainoa itan senentiainoa ikira ikai ja jatíbi atipana koxia Ibo Dios Ramakamanbi jake moatianbi jakátiai itan ja joríbati Kriston namá keska meranxon Joan oinmaa
Jatian ja domingo neten ea iitaitianra Diossen Xinanman atipana koxi emeran joketian epekaokeax ja trompeta xoon akana ikaitio kestén koxin yoyo ikai en ninkata
Jatian ea jaskáaitian jao bechiakekainxon en oinna iká iki kanchis lamparin orobires aká itini
Jawen boo iká iki joxo lana keska joxoxaman itan nibí maana keská joxoxaman Jainoax jawen okenbekonbi bero iká iki chii tirí keska
Jawen okenbekonbi taebo iká iki horno meranoa tsekaxon bronke penéa keská Jainoax jawen joi iká iki jene icha maanni xoo ikai keská
Jawen mekayao mekenman iká iki kanchis wixtin keska tsomaa jainoax jawen kexakanmeax pikota iki okenbekonbi kenxoya espada keská Jainoax jawen bemananribi iká iki kikinhakin barín tenaa keská pené
Jaskara oinnax jaki rakékin en maxkaxon já namanbi mai tsakaa iki Jaskakenbi jawen mekayao mekenman ea tii axon yoia iki
Rakéyamawe Ea riki ja rekenainoa itan ja senentiainoa
itan eara jake Eara mawata iki ikaxbi ea rama jake jatíbitian janox Eara ja mawá betan masá teneti enharesti atipana koxia iki
Jaskara iken rama wixawe ja en mia oinmaa rama winotai jawékiboyabi ja ramakaya ikí ikai jawékibo
Nato riki ja tsonbi onanyamaa jawéki ja nokon mekayao mekenman en tsomaa kanchis wixtin itan kanchis lamparin orobires min oinnabo Jariki neskara yoii iká
Ja kanchis wixtin riki ja kanchis jematiibi ikana joi akaibo ikinai ángelbo yoii iká Jatian ja kanchis lamparin riki kanchis jemamea joi akaibo yoii iká
Jaskara ixonra ja Diossenamabo ikaxbi noara Diossen raana iki ikaibo min jato tanaxon onanna iki jabo jansoires ikanai
Jainxon ea kopi masá tenekinbi xinan namanyamakin maton ea jeneyamaa iki
Ikaxbi westíora jawéki riki nokon keenma Ja reken ea noikin peonontian aní keskáakin moa maton ea noiama
Ikaxbi nokon keen riki ja en omisai keskáakinribi ja Nikolaitabaon jakonma jawéki akaibo maton omisai
Ja Esmirnain ikana joi akaibo jato ikinti en imaa joniki nato kirika neskáakin wixaxon bomawe Ja rekenainoa itan senentiainoa itan ja retekanabi jirinitonra ea neskáakin yoiimai
Enra maton masá teneaibo itan mato jawebiomaxokobo onanke matokaya jawékinin senenabo ikaxbi
Jaskaribiakin en onanke jodíobo iki ikaibo ixonbi mato ramiaibo ja jaskataibora Satanássen jonixamanbores iki
Ninkataibaon ninkakanwe ja Diossen Xinanman joi akaibo yoiai Jaweratoboki eki koxixon ja jakonma jawékibo janharesai jabora ja rabeti mawáti masá tenetiain katima iki Pérgamo jemamea joi akaiboki kirika bomaa
Jawen espada okenbekonbi kikin kenxoyatonra mato yoiai
Enra onanke ja Satanás yakatainkoribi mato jakanabo
Jaskara ixonbira maton ea ikonhakin jeneyamai itan jaweatibira non ikonhaa ikibo mato iamaa iki ja ea jan akonkin onanna Antipas ja Satanás jain iká jemanxon retekanainbi
Ikaxbi jaweti jawékira jake ja nokon keenma
Jainxonribi akai maton ja Nikolaitabaon onanmaa jakonma esekan yoiai keskati ikaibo maton jato jaweayamakin
Jaskara iken Moa akonkin ocha akin jenekanwe Mato jaskáyamaitianra basima ea matoiba kati iki ja nokon kexakameax pikotai espadanin jato betan reteanani
Ja Diossen Bake chii tiri keská beroya itan bronke penéakana keská taeyatonra mato neskáakin yoiai
Ikaxbi ja maton ikonha jawékibo jeneyamakanwe jakiribi ea joái kaman
Jaweratobaonki atikoma jawékibo jatonharesai itan en yoiai keská akin jeneyamai jabora jatíbiainoa jonibo ikinti koxi en imati iki
Ja nokon Papan jawen koxi ea menia keskáribiakin
Jainxonra ja nete wixtinribi en mato meniti iki
Ninkataibaon ninkákanwe ja Diossen Xinanman jawen joi akaibo yoiai akin aká iki
Ja kanchis Diossen Xinanya itan ja kanchis wixtinyara ikai neskati
Jaskara iken oxá besoai keskati itaanan ja ati japaria jawékibo itan ja mawátiresbo koxiakanwe En oinnara nokon Dios bebon jakon jawéki ayamai mato iikanai
Mato oxá besoama keskábo ikenra maton xinannamatian yometso joái keskati ea joti iki
Ikaxbi mato jain iká Sardis jemanra jawetiires Dios keenai keskati jakanabo ikax jaton chopa tixiama keskábo ikanai Jabora itibi joxo chopa saweyabo ebébi janoxikanai
Ninkataibaon ninkakanwe ja Diossen Xinanman jawen joi akaibo yoiai iki Filadelfia jemamea joi akaiboki kirika bomaa
Eara basima joribanoxiki eki koxii jenéyamakanwe ja maton biti tsonbi bichintima kopí
Ninkataibaon ninkákanwe ja Diossen Xinanman joi akaibo yoiai iki Laodikea jemamea joi akaiboki kirika wixaxon bomaa
Ja ibanon jaskara iki iká janeya ja akonkin onanna ja ikonires yoyo ikai itan já meranxon jatíbi jawékibo Diossen jonianitonra mato yoiai
Enra mato jaskati jakanabo onanke Matora matsimabobi iki nin xanamabobi iki Jakonhirara ikeanke mato matsi iamax xana iká
Ikaxbi mato matsimabo itan xanamabobi ikax nexanxokores ikenra kinanai keskáakin en mato jenenoxiki
Ikaxbira maton onanyamaresai moa rotokanabo ikax mato raromabo onitsapixokobo jawebiomabo benchebo itan chopaomabo
Ja en noiabora notsinhanan en jato eseai koiranmeekanon ixon
Ea riki xobo xepotiainxon jato kenai keská Jaweratobaonki nokon joi ninkáxon xepoti xepenai jatianra jawen xobon jikixon en jabé jawékiati iki jatian janribi ebé ati iki
Jaweratobaonki atikoma jawékibo janharesai jabora ebébi nokon yakátinin en yakákiinti iki Ja atikoma jawékibo enharesax nokon Papa Dios betan jawen yakátinin ea yakáni keskáribiakin
Ninkataibaon ninkákanwe ja Diossen Xinanman joi akaibo yoiai akin ea aká iki
Jaskarabo iká pekáo en bochiki oinna iká iki westíora xepóti naikanmeax kepenmeeta Jatian ja tii ati ikaitio kestén yoyo ikai iwanaton ea jakiribi yoyo aribaa iki neskaákin
Neno bochiki mapéwe ja neskarabo iká pekáo jaskara iti jawékibo en mia oinmanon akin
Jatianbira ja Diossen Xinanman atipana koxi emeran itoxia iki jatianra en oinna iki naikan westíora yakáti itina ja yakátininra westíora jain yakata iká iki
Jatian ja ani yakatinin yakata iká iki jaspe iamax kornalina makan jisá Jatian ja yakáti jan kateaketana iká iki westíora Diossen koxkí esmeralda makan keska pené
Jainoax ja ani yakati bebon iká iki kanchis lamparin tiritai keská ja iká iki Diossen kanchis Xinan
Jatian ja ani yakati bebonribi iká iki westíora jawéki aniparo keská pené bexnanxaman
Jatian ja ani yakati iká iki bemananhori itan pekáori icha beroya chosko jiria jawékibaon katea
Ja chosko jiria jawékibo iká iki sokota pechiabo itan jaton pechinko okenbekonbi icha beroya Jabora netenyabi yamé Dios rabikin jeneyamai neskákana iki
Ikon jakonibi jakon riki ja Ibo jatíbi atipana koxia Dios ja japaoni ja ramakamanbi jaa itan ja basima joríbati iki
Jatian ja chosko jiria jawékibaon ja jatíbitian jaa ani yakatinin yakata kikinhakin rabianan já jakonhakin xinankin iráke akanaitiibi
ja rabé chonka chosko ankianobo já naman chirankootaanan ja jatíbitian jaa rabikana iki Jatian já rabikin jaton maiti ja ani yakati bebon rakanax neskákana iki
Ja Ibo itan non Dios miakaya riki ja átixonbi non kikinhakin rabiti miki jakon xinanti itan atipana koxia jatíbi jawékibo min jonia kopí mia keenatonresa jatíbi jawékibo jake ikibo
Jainxon en oinribia iki ja ani yakatinin yakataton jawen mekayao mekenman kirika xei tsomaa Ja kirika iká iki okenbekonbi wixáya itan jan taxnantinin kikin kanchis akin xepoa
Jainxon en oinna iki westíora atipana koxia ángel koxin yokati neskatai
Tsoamein iti iki nato kirika chopenoxon jan xepoabo ras ati atipana iki
Ikaxbi naikanbobi nin mainbobi itan ja mai naman ikábobi tsoabi yama iká iki ja kirika xepoabo jan chopexon yoyo axon onanti atipana
Jatianra ea ikonbiresi winia iki jan kirika xei chopeanan yoyo axon onanti atipana tsoa jonibi yamaketian
Ikaxbi jain yakata westíora ankianonin ea yoia iki
Moa winiamawe ja jodáinoa jonibo xaranmea león keska ja David ipaoniton rareboninra moa janharesa iki Janresa ati atipanke ja kirika xei chopekin itan ja kanchis jan xepoa kepenkin akin
Jainxon en oinna iki ja chosko jiria jawékibo napo jainoax ja ani yakati bebon itan ja ankianobo napo westíora Kordero chankata retekana keská
Jara kanchis machanya itan kanchis beroya iká iki ja iki ja kanchis Diossen Xinan jatíbi mainko raana yoii iká
Janra ja ani yakatinin yakata nokobainxon jawen mekayao mekenman iká kirika xei bia iki
Jainoaxa nato bená bewá neskati bewakana iki
Japekao en oinxon ninkata iki ja jiria jawékibo itan ja ankianobaon ani yakati kateax icha ángelbo yoyo ikanai
Jabora ikana iki tson topontimati kikinbires icha
Jabora kikinbires koxin bewai neskákana iki
Ja chosko jiria jawékibora neskati saa ikana iki Jaskara ibanon iki Jatian ja rabé chonka chosko ankianobaon chirankooxon rabikana iki
Jainxonra en oinna iki ja Korderon ja kanchisainoa westíora jan xepoa ras akai Jatianra en ninkata iki ja chosko jiria jawéki ikainoax westíora tirin ikai keskati
Jatian en oinna iká iki westíora joxo kabayo Jan peyakaa joni iká iki westíora kanóti tsomaya Ja jonira westíora maiti menikana iki jawen rawibo jatoaresa iken itan jatoaresboti kopíribi
Jatianra wetsa joxin kabayo pikota iki
Jatianra jan peyakaa jonin atipana koxi bia iki itan ani espadaribi menia iki ja jonibo jakon iikanainbi jatobires reteananmanoxon
Jaskataitian en oinnara iká iki westíora balanza tsomaya joni peyakaya westíora wiso kabayo pikotai
Jatian ja chosko jiria jawéki xarameax neskati yoyo ika iki
Westíora nete teeta kopíra westíora kilo trigo bikanti iki jainxon westíora nete teeta kopíribira kimixa kilo kebada bikanti iki Ikaxbi ja xeni betan vino jakonmaayamawe iki ikai
Já pekáora wetsa joni joá iki jawen jane iká iki jain mawábo iká jabora nete pochínikontanixaman ikana jonibo jatoaresnon ixon koxi menia iki
Jan jato keyoti jawékibo iká iki reteanantibo jawékiatinin iti koxi isinbo jainoax nato mainmea pimis yoinabo
kikin koxin neskati saí ikanai
Mia riki jakon Dios koxi itan yoixon senenhai Jawetiankayaki ja noa retekana kopí ja yoixontaanan nato mainmea jonibo min noa kopixonai iki
Jainoax naikanmea wixtinbo maiori maanna iki niwe koxin aká ja higo bimi xoobo tininai keskati
Jatian nairibi ja kirika xeixon moa benxoakana keskati yamaa iki Jatianra jatíbi mananbo itan jatíbi nasiboribi xakotax taxkebotana iki
Noki reokooxon noa jonekanwe jatianra ja ani yakatinin yakataton noa ointima iki itan ja Korderoribi moa noki sinátima iki
Ja kastiganti ani netera moa nokóke Tsonmein atipanke jaskara tenekin ikibo
Jainxon en oinribia iki bari pikotaiokeax ja jiria Diossen jan xepoti tsomaya wetsa ángel joái
Jatian ja ángelninra koxin jato saí aka iki ja wetsa chosko ángelbo ja mai betan aniparo ramianon ixon atipana koxi jato meniabo
Ja Diossen yonotibo jawenabo inon ixon non jato betonkoain onantiakamapari ikenbi ja mai betan aniparo jainoax jiwibo ramiayamakanwe iki
Jainxon en ninkata iki ja jawenabo iketian onantiakanabo westíora pacha chosko chonka chosko waranka jatíbi Israel jonibo
Jatian ja Jodakan rarebobo onantiakanabo ikana iki Chonka rabé waranka jatian ja Robenman rarebobo ikana iki chonka rabé waranka jatian ja Gadnin rarebobo ikana iki chonka rabé waranka
jatian ja Asernin rarebobo ikana iki chonka rabé waranka jatian ja Neftalíkan rarebobo ikana iki chonka rabé waranka jatian Manaséssen rarebobo ikana iki chonka rabé waranka
jatian ja Simeónman rarebobo ikana iki chonka rabé waranka jatian Levikan rarebobo ikana iki chonka rabé waranka jatian Isakarnin rarebobo ikana iki chonka rabé waranka
jatian Zabolónman rarebobo ikana iki chonka rabé waranka jatian Josekan rarebobo ikana iki chonka rabé waranka jatian Benjamínman rarebobo ikana iki chonka rabé waranka Icha joni joxo chopa sawéyabo
Jabora jatikaxbi koxín neskati saa ikana iki
Ja ani yakatinin yakata non Diossen itan ja Korderoninra noa kixpinmaa iki iki
Jatian jatíbi Ángelbora ja ankianobaon itan ja chosko jiria jawékibaon yakáti katei charókana iká iki Jainoaxa ja ani yakati bebon chirankootax maikibi bekepikainxon Dios rabii
Jatianra westíora ankianon ea yokata iki
Tsoaborin nato joxoxaman chopa saweyabo Jaweranoax bekanarin akin
Jatian jan ea yoia iki
Jabo riki ja kikinbires masá tenetiainoax bekanabo jaton chopabo ja Korderon jimin patsáxon joxoabo
Jaskara kopíra Diossen ani yakati bebon ikanai Jain ixonra neten itan yaméyabi Diossen xobonxon jawen tee axonkanai Jatian ja ani yakatinin yakatatonra jawen xobonko imaxon jato koiranti iki
Jatianra moa jawékiatinin ikantima iki itan nomin ikantima iki Moa bari xanan jato atima iki itan xananribi jato tsokásatima iki
Ja ani yakatinin iká Korderon jato ikinai iketian Janra jan jati onpax jato xeamati iki Jatianra Diossen jaton beonbo jato soaxonoxiki akin
Jatian ja Korderon ja kanchis itin iká jan kirika xei xepoa ras aketian media orares naikan jawebi yamakaina iki
Jainxon en oinna iká iki Dios bebon kanchis ángelbo nia Jabora kanchis trompetaribi jato menipakea iki
Jainoax wetsa ángel joáx jainxon Dios yoina menoxonti bebon nitoxia iki jain inkienso ati orobires tsomáya
Jainra icha inkienso akana iki jaskáaxon ja ani yakati bebon iká orobires jainxon Dios yoina menoxontiainxon jatíbi ja Diossen jonibaon orakiónboyabi menonon ixon
Jatian ja Diossen jonibaon orakion betanbi ja inkienso koin ja ángelnin mekenmameax Dios ikainko kaman keyata iki
Jatian ja kanchis ángel jaton kanchis trompetabo moa xoon anox benxokáakana iki
Jatianra jatíbi ja aniparon jaa jawékibo kimixa parte iká senenainoa keyota iki Jainoax kimixa parte iká senenainoa wapóroboribi ras ika iki
Ja wixtinman jane iká iki Moka Jatianra kimixa parte iká senen jene moka baneta iki Jatian ja jene xeaax icha jonibo mawákana iki
Jaskáaketian en oinna iki ja naikanmeax maiori westíora wixtin paketa
Jára ja ani maikini meran iká pozo kepenti llave menia iki
Jatian ja koin meranoaxa chanpobo jokonax maiori bea iki Jabora ninbo keska tekamisti koxiabo imaa iki
Ikaxbi jonibo retetima jato yoia iki Jaskáyamakinra pichika oxe jato chexakaamati yoia iki Ja chexakaati iká iki nibon tekaa keská moka
Ja chanpobo iká iki jameax reteanannoxon kabayo axeakana keskábo Jaton maponko iká iki westíora oro maiti keská maiabo Jaton bemanan iká iki jonin bemanan jisábo
Jaton boo iká iki ainbaon boo keska Jaton xetabo iká iki leónman xeta keska
jaton yorabo iká iki reteanani jan panakaati yami keskatonin panakaatabo Jatian jaton pechibo iká iki noyaitian ja reteanantiain bokin kabayobaon karrobo ninia riri ikai keskati xoo iki
Jaton jinabo iká iki ninbo tsispin keskábo jaton jinanko iká iki pichika oxe jonibo jato masábires tenemati koxi mokayabo
Jaskáketian en ninkata iki ja Dios bebon iká jainxon Dios yoina menoxonti orobires akana ja chosko machan ikainoax westíora joi pikotai
Ja Éofrates paro kexa nexakaata chosko Ángelbo chorowe akin
Jatianra en ninkata iki ja icha kabáyonin peyakaa sontárobo rabé pacha millón
Jatian neskara jakonmabires chii koin azofre ja kabayobaon kexakameax jokonatonra kimixa parte iká senen jonibo keyoa iki
Ja kabayobaon koxi mokara iká iki jaton kexain itan jaton jinanko
Jaton jinabo iká iki rono keskabo jatian jaton mapobaonra natéxon jato ramiaka iki
Jainoax retemisibo yobétibo wetsabo betanbires yorantibo akí itan yometsoiboribi jeneyamakana iki
Jatian jawen mekenman tsomaa iká iki westíora kirika maxkoxoko xei chopea Jatian jawen mekayaokea taera iká iki aniparon nenana Jatian jawen memiokea taen iká iki mai jamata
Jaskatax león keotai keskati koxin saí ika iki jatian saí iketianra ja kanchis tirin ikaibaon tirin ixonbiribi kewinkana iki
Jaskati ja kanchis tirin ikaibo yoyo ika pekáora moa wixai ea iká iki Ikaxbira en ninkata iki naikanxon ea neskáakin yoiai
Ja kanchis tirin ikaibaon yoiaibo tsoabi kexanyamawe itan wixayamawe akin
Jatian ja aniparo betan main penita en oinna ángelnin jawen mekayao meken bochiki chankantaanan
ja nai betan mai itan aniparo jainoax jatíbi jain jaa jawékibo jan jonia jatíbitian jaa janetaanan ikonkon yoia iki
Moara non manaboresti atipanyamake
Jatian ja naikanmeax yoyo iketian en ninkata joi iká iki jakiribi ea akí neskati
Ja aniparo betan main chankata ángelnin tsomaa kirika chopeta xeixoko bitanwe iki
Jatianra kaxon ja kirika xeixoko ea meninon ixon ja ángel en yokata iki Jatian jan ea yoia iki
Jisé bixon piwé Ja min piara mixkin keska bataxaman iti iki Ikaxbi min poko meran boaxa moa moka iti iki akin
Jatianra ea yoikana iki
Wenixon ja Diossen xobo betan jainxon Dios yoina menoxonti toponwe jainxon toponwe jawetii joninki ea jainxon rabiai ixon
Ikaxbi ja xobo jema iaketanaorires toponyamawe Jainra jodíomabo iti Diossen menia iki Jabaonra Diossen jakon jema ramianoxikanai chosko chonka rabé oxe senen
Nato ikonkon onanna joni rabé riki ja mai Ibo bebon rabé olivo jiwi betan ja rabé lamparin itina keská
Jaweratobaonki ja joni rabé ramiakasai jatianra jaton kexakan chii tiri jokonhaxon jaton rawibo menokin keyoti iki Jaskataxa tsoa inonbires já ramiakasaibo mawákanti iki
Jatian jabaon moa Diossen joi yoikin senenhaketianra mai xanken chichokeax onsá yoina pikóxon ja rabé joni betan reteanankin jatoaresxon jato retenoxiki
Jatian jaton yorabora ja ani jeman kalle napon potakanti iki jain jawen Ibo korosen akániainko Ja jema iki ja Sodoma betan Egipto jemaki yoinmeeta
Jatian ja kimixa nete wetsa iti pochínikon meskó ani jemamea jonibo meskó axéya jonibo meskó joiabo itan meskó jonibaon kimixa nete senen jaton yorabo oinnoxikanai Jainxonra miinkaskanainbi jato amayamanoxikanai
Ja nato main jaa jonibora raronoxikanai jabo mawáketian Jaskati kikini raroira jawékinin meniananoxikanai ja profeta rabekan jato jakonmaakatitai iketian
Ikaxbi kimixa nete wetsa pochínikon Diossen ja mawábo jiriaxon jakiribi jato wenimaribia iki Jatian jatíbi jan oinnabo kikini rakékana iki
Jatianra ja ikonkon onanna rabékan naikanxon Neno mapékanwe akin koxin jato yoiaitian ninkákana iki
Jatianra jaton rawíbaon oinnonbi nai koinman naikan kabékona iki
Kanchis itin iká trompeta
Jatian senentiainbi kanchis itin iká ángelnin jawen trompeta xoon aka iki Jaskáaketian naikan koxin neskati saa ikana iki
Jatiobi nato netera moa Ibo Dios betan Kristona iki Janra jatíbitian jato ikinoxiki iki
Jatian rabé chonka chosko ankianobo Dios bebon jawen ani yakatinin yakatabo chirankootaanan mainbi bekepikainxon Dios rabii
Nonra mia iráke akai Ibó jatíbi atipana koxia Dios Mia ramakamanbi jake itan miara japaonike ja min atipana ani koxiaxon min jato ikinkin peoketian
Jaskáketian iká iki ja oinxon onanti jawéki naikan ikí
westíora ainbo chopan akai keskáakin barin rakoa jawen tae iká iki oxen rakoa jainoax chonka rabé wixtínya maiti sawéya
Ja ainbo iká iki tooya Jaskara ikax baken chexaa masábires tenei sion ika iki moa bakentires ikax
Jainoax wetsa ja oinxon onanti jawéki naikanmeax pikoribia iki Ja iká iki ani joxin ronin kanchis mapoya chonka machanya Jawen mapotiibi iká iki westíora maitibo
Jatian jawen jinanra ja kimixa parte iká senen wixtinbo mawetaanan maiori manhaka iki
Jatian ja roninra ja bakenai ainbo bebon chankata iki ja bake pikókenbires pinox
Jatian ja ainbo jain joni jayamainko jabati kaa iki
Japekaora naikanmeax reteanankana iki ja ángelbaon koxi Migoelra jawen ángelboyabi ja ronin betan reteanana iki
ikaxbi jatonharesti atipanyamakana iki Jatian jabo jain itira moa naikan yamaa iki
Jaskáketian en ninkata iki ja naikanmeax koxin yoyo iki neskatai
Moara nokóke noa Diossen kixpinmati nete jawen atipana koxi itan jan noa ikinti nete jainoax ja Kriston koxi ja non wetsabo jakonmaakin yoipachoai moa potaa iketian
Ja non wetsabaonra jatonharesa iki ja Korderon jimi chikoaton itan jabaon Diossen joi yoiaton jabora mawátinin rakéyamakana iki Jaskáyamaira jabo mawáti jawemabi ikana iki
Ja ani ronimanra jawen kexakan onpax kinana iki Jaskáxon paro imataanan ja jenen ja ainbo bonon ixon
Ikaxbi ja ainbora main akinna iki chopetaanan ja roniman kinanxon paroa iwana taraxmaxon
Jatian ja roninra aniparo kexa baneta iki
Jainxon ja ronin rabikana iki jan jawen koxi xinan ja onsá yoina menia iketian Jainxon ja onsá yoina rabiiribi neskákana iki
Tsoabira nato onsá yoina betan senenyamake tsonbira jabé reteanankin ja ayonti atipanyamake ikibo
Jatian ja onsá yoinara rabíananbi jakonmaibiresbo Dioski yoyo inon ixon imaa iki itan chosko chonka rabé oxe koxi xinanya imaa iki
Jatianra jaskákona iki jaskatira ja Dioski itan jawen xoboki jainoax ja naikan jakanaboki jakonmaibires yoyo ika iki
Jainxon en oinribia iki mai meranoax wetsa onsá yoina pikotai Ja iká iki ja korderona keská rabé machanya ikaxbira ronin yoyo ikai keská iká iki
Jainxonribi ja oinxon onanti ani ratéti jawékibo aká iki Jatíbi jonibaon oinnonbira ja naikanmea chiibobi maiki pakémaa iki
Jatian ja rabé itin onsá yoinara atipana koxi menia iki Ja reken onsá yoina jisáakin akana yoyo inon ixon jamati jatíbi ja rabiamai jonibo jato retenon ixon
Jainxonribi aká iki jatíbi ja kikinbo itan kikinmabo ja jatíbi jawékiabo itan jawebiomaxokobo jato yonoaibo itan iboaxon yonokanaibo jaton mekayao mekenhori iamaax betonkoain jato onantiakin
Jatian jaskara ja onantiaomabo iamaax ja onsá yoinanin janeomabo itan jawen númeroomabo ixonra tsonbi marokin biti itan jato maromati atipanyamakana iki
Nenora ja onan xinanyabo jixtiti jake ja onanbaonra ja onsá yoinanin número onanti jake jara jonin número iki ja número riki sokota pacha sokota chonka sokota
Dioski jakonhakin xinankanwe itan já rabikanwe Moara jaton aká jawékibo jan jato yoixonti nete senenke Ja nai betan mai ja aniparo itan weanboribi aká Dios rabikanwe iki
Moara yamake moa yamake ja ani jema Babilonia Jan jatíbiainoa jonibo ja vinon paenhaxon ja wetsabo betanbires yoranti jawékibo jato amakatitai iki
Jaweratobaonki ja onsá yoina rabiai itan já jisábiakin akanaribi rabiai jainoax jaton betonkoain iamaax jaton mekenhain jawena inoxon jato onantiamai
Ja onsá yoina itan já jisáakin akana rabiaibo jainoax jawen janen onantiakabora yaméyabi neten tantiti yamanoxiki iki
Nenora onanti inóxiki ja Diossen jonibaon koxi xinan ja jawen esé senenhaibo itan ja Jesúski koxii jenéyamaibo
Jatianra naikanmeax ea akí neskatai en ninkata iki
Nato wixawe
Jatian ja Diossen xobomeax pikóxonra wetsa ángelnin ja nai koinman peyakaa koxin saí aka iki neskáakin
Min hoznin xatexon bimi tsekawe moara nete senenke ja mainmea bimibora moa joxinke akin
Jatian ja nai koinman yakataton jawen hoz bixon ja mainmea bimi joxinabo xatexon bia iki
Jaskáa pekáo ja naikan iká Diossen xobomeax wetsa ángel pikota iki Jaribi iká iki westíora hoz kenxo tsomáya
Jainoax jainxon Dios yoina menoxonti ikainoax wetsa ángel pikota iki ja iká iki chiikan koxi Janra ja hoz kenxo tsomáya ángel neskáakin koxin saí aka iki
Min hoz bixon ja mainmea iká ova texkanbo xatewe Jawen bimibora moa joxinke akin
Jatianra ja Diossen yonoti Moiséssen bewá itan Korderon bewá bewai neskákana iki
Ja xobo meranoaxa jan jato jakonmaati jawékiya kanchis ángelbo pikókana iki Ja sawekana chopa iká iki lino chopa rapenexaman itan jaki orobires sintóranin xonexeyabo
Ja chosko jiria jawéki ikainoa westíoraninra ja kanchis ángelbo westíora orobires kopa ja Diossen xinan bochóyabo jato menipakea iki Jara jatíbitian jake
Jainxon en ninkata iki Diossen xobo meranoax ja kanchis ángelbo akí neskatai
Botankanwe Boxon ja kanchis kopabaon iká Diossen siná xinan maiki chikotankanwe iki koxin saí ikai
Jainxon jawen kimixa itin iká ángelnin jawen kopamea jawéki paronko itan weanbaon chikoa jimi baneta iki
Jaskata pekáo en ninkata iki ja jene koxia ángel neskatai
Mia riki ponté xinanya ja atibi keskáakin jaton aká jawékibo min yoixonai ikax jakon Diossé Mia ramakamanbi jake itan mia japaonike
Jabaonra min jonibaon jimi itan min profetabaon jimi chikoa iki Jatianra rama min jato ja jimi xeamake Jaskábiati ikenra min jato ake iki
Jainxon en ninkáribia iki ja jainxon Dios yoina menoxontiainoax neskatai
Jainxon ja chosko itin iká ángelnin jawen kopamea iká jawéki bariki chikoa iki Jatianra barin chii xanan akai keskáakin jonibo menoa iki
Jatianra jatíbi jonibo kikini menókana iki ixonbi jaton jakonma jawékibo jeneyamakana iki itan Dios rabiamakana iki Jakaya jatíbi ja jakonma jawékibo keyoti koxia ikenbira jaki jakonmaibiresbo yoyo ikana iki
Jaskákinbira jakonma jawékibo akin jeneyamakana iki jaskáyamaira jaton pekebaon chexaa jakonmaibires ja naikan iká Dioski yoyo ikana iki
Jainxonra ja sokota itin iká ángelnin jawen kopamea jawéki ja Éofrates paroki chikoa iki Jaskáa ja paro taraxa iki ja bari pikotaiokeax bei apobo xitákanon ixon
Jainxon en oinna iki ja ani roninman kexakameax itan onsá yoinanin kexakameax jainoax ja janso profetanin kexakameax kimixa jakonma xinan tokoro jisábo jokonai
Jabo iká iki ja oinxon onanti ratéti jawéki akai yoxinbaon xinanbo jabora jatíbi nato netemea apobo tsinkii pikókana iki jaskatax ja jatíbi atipana Diossen ani nete nokóketian reteananox
Diossenra raromati iki ja besoa keská itan chopaoma keskábo iken oinkana rabinnaketian jawen chopa jakonhakin benxoa keskábo akin
Jainxonra ja hebreo join aká Harmagedón akin akanainko apobo tsinkia iki
Jainoax ja kanchis itin iká ángelnin jawen kopamea jawéki niweki chikoa iki
Jatianra ja naikan iká Diossen xobo ikainoax kikin koxin yoyo iki neskata iki
Jatianra kanábo biria iki riri ika iki tirin ika iki
Jainoaxa ja nato netemea jonibo janontianbi jaskati kikini niwanyosma kikin koxi niwannaitonin mai xakona iki
Jatianra ja ani jema kimixa xaté baneta iki itan nato netemea jemabo ras ika iki
Jatianra ja Babilonia jeman xinanbenoyamakin ja vino pae xeamati keskáakin kikini sináxon Diossen kastigana iki
Jatíbi ja nasibo itan mananbo yamaa iki
Ja kanchis ángelbo kopa tsomáyabo ikainoax westíora ángel eiba joxon yoia iki
Jowé ja jene kexa yakata kikin tsini ainbo jaskaraton kastiganti en mia oinmanon
Nato netemea apobaonra ja ainbo betan yoranti akanke Jainoax nato mainmea jonibora ja vino pae xeamaa paena keská ikanai jabé yoranti akáx akin
Ja ainbo iká iki amí joxin chopa sawéya ja iká iki oron jainoax metsáxaman makanbaon itan perlabaon raokaata
Jara iká iki westíora oro kopa tsomaya ja meran iká iki ja omismisti itan jato yoranmaxon bia jakonmabires jawékibo bochoa
Jawen betonkoainribi iká iki tsonbi onanyamaa jane wixáya
Ja ani jema Babilonia riki tsini ainbobaon itan nato netemea omismisbaon tita iki iká
Jainxon en onanna iki ja ainbo ja Diossen joi akaibaon jimin itan ja Jesús ikábo yoiaitian retekanabaon jimin paena
Jaskara oinnax ea ikonbiresi rateta iki
Jatianra ángelnin ea yoia iki
Jawekopiki mia ratetai
Ja tson onanyamaa ainbo itan jan peyasanxon boai ja kanchis mapoya itan chonka machanya onsá yoina yoii iká en mia onantiakin yoibanon akin
Ja moatian jakátiibi ja rama yamaa onsá yoina riki ja posaka itin iká apo yoii iká Jara ja kanchis ikainoaribi ikaxbi jawen kikini keyotiain kaai iitai
Ja chonka machan min oinna riki jan jato ikinkin peoamapari chonka apobo Ikaxbi westíora horara onsá yoina betanbi ja apobaon koxiaribi ikanti iki
Ja chonka apobaonra moa xinan akana iki Jaskáxonra jaton atipana koxi itan jaton koxi xinan ja onsá yoina menikanti iki
Ja tsini ainbo ja kexa yakata min oinna jene riki jemabo jainoax jonibo meskó joiabo itan jatíbiainoa jonibo yoii iká
Jatian ja chonka machanbo itan ja onsá yoina min oinnatonra ja tsini ainbo omisxon jawe chopaomabi jabicho jenenoxikanai Jaskáxonra jawen nami pixon chiikan menonoxikanai
Ja min oinwana ainbo riki ja ani jema jan nato netemea apobo jatoaresa akin
Neskata pekáo naikanmeax wetsa ángel joaitian en oinna iki Jara koxi xinanya iká iki Jawen penekanra mai tenaa iki
Jara koxin yoyo ika iki
Jainoax jakiribi naikanmeax yoyo ikai en ninkata iki
Nokon jonibo ja jemameax pikókanwe jato betanbi mato ochayamanon itan ja jakonmabires jawéki jatoki joái matokiribi pakénaketian
Naikan kamanbira bebonhira jaton ocha akábo nokóke Jatian Diossenra jaton jakonma jawéki akábo onanke
Ja wetsabo jan aní keskaribiakin jaribi axokokanwe jan jato aká bebonbires jaribi akanwe ja wetsabo paeya xeati meskoxona iní bebonbires já meskoxonxokokanwe
Ja rabíkin jakonma jawékibo aboa kopí onitsapimaxon winimakanwe Jara ikai jawen xinan meran neskati
Nenora ea yakáke westíora apo ainbo keská eara benomaatama iki itan jawetianbira ea onitsapiamanoxiki iki
Jaskara kopíra westíora netebicho jatoki jakonmabires jawéki pakénoxiki
mawáti winiti itan jawékiatinin iti jainxon chiikanribi jato menonoxiki ja jatíbi atipana koxia Ibo Diossen jato kastigana ikax ikibo
Ja nato netemea apobo ja ainbo betan yorannax jakonmain paketabora winiananbibo yoyo inoxikanai ja ainbo menota koin chankata oinnax
Jaskáakin kastigana oinnaxa raketi ochóbiribi charotax neskánoxikanai
Jawe ireskiaipanon jawe ireskiai ja ani jema Babilonia jatíbi jawékia ixtonbiresa miki kastigo pakéke iki
Ja jaton jawékinin maroai nato netemea jonibora ja jema kopi winiananbi yoyo inoxikanai moa jabaon jaton jawékibo marokin bixonti yamaketian
Ja mia jan keenkatitai bimioma riki moa mia ja min jakon jawékibo itan min icha jawékibora jatíbitian moa yamanoxiki iki ika
Ja jawékibo ja jeman boax marotaanan koríkiakanabora kastiganketian oinnax raketi ochóres charotax winiananbi yoyo iki
Jawe ireskiaipanon ja ani jemamea jonibo Lino chopa jakonxaman itan metsá joxin bexnan chopayabo saweax metsáxamani oron perlanin jainoax metsáxaman makanbaonribi raokaatabo ikanai
Ixtonbiresa jaton icha jawékibo keyóke
iki Jatíbi ja wapóromea kapitánboyabi jato betan boaibaon jainoax marinerobo itan jatíbi ja aniparon teetaibaonribi ochóxonbi oinkana iki
Jatian ja jema menotai koin oinnax neskati saí ikana iki
Jamenyaa iki wetsa jema nato ani jema betan senenti atipana iki
Jaskataxa winiananbi sion iki chii potobo mapokookana iki jainoxa neskati saí ikana iki
Jawe ireskiaipanon ja ani jema Ja jayata jawékibaonra ja aniparon niai wapóro ibobo koríkiakana iki Jabora ixtonbires keyóke iki
Rarokanwe naikan ikanabo nato jema jaskata kopí mato Diossen jonibo mato jan raanabo jainoax profetaboribi Diossenra jato kastiganxon atibi keskáakin mato ake ikibo
Jatian westíora ángel atipana koxiaton westíora jan reneti ani makan keská wakexon aniparonko potaax neskata iki
Jaskáribiira mia ani Babilonia jema keyóti jake jatianra jawetianbi mia oinyamanoxikanai
Ja jemameara profetabo Diossen jonibo itan jatíbi nato netenxon retekana jonibaon jimi merakana iki
Jaskata pekáo en ninkata iki kikin icha jonibo naikanmeax koxin yoyo iki neskákanai
Jan jato kixpinmati ja ani xinan itan atipana koxi riki non Diossena
Ja jema menota koin keyatira jawetianbi jenéyamanoxiki iki
Jatian ja rabé chonka chosko ankianoboyabi ja chosko jiria jawéki chirankooxon ja ani yakátinin yakata Dios rabii neskákana iki
Jatianra ja ani yakátiainoax neskati yoyo ikai en ninkata iki
Jainxon en ninkáribia iki icha jonibo yoyo ikanai keská ja icha jene baiti xoo ikai keská itan koxin tirin ikai keskábo neskatai
Jara jakonxaman lino chopa kerásma itan penéxaman saweti yoike Ja lino chopa riki ja Diossen jonibaon jaton ikábo jakon yoii iká iki ikanai
Jatian ja ángelnin ea yoia iki
Wixawe
Ja Korderonin wanoti fiestanko kenaabora Diossen jato raro imati iki akin
Natora Diossen ikonkon yoia joibo iki akin
Jainxon en oinna iki nai chopetaton joni peyakaya joxo kabayo pikotai Ja jan peyakaatonin jane iká iki Senenhai itan Ikonkon ja atikeskakinbi jato ikinai itan reteananai kopí
Jawen berora iká iki chii tiri keská xená Jainoax iká iki icha maiti maia itan westíora jane wixáya Ja janera janbichores onanna iká iki
Ja chopa sawea iká iki jimin pokoa jawen jane iká iki
Jatian já chibani boaibo ikana iki joxo kabáyonin peyakaa naikanmea sontárobo joxo itan kerásma lino chopa kikin jakonxaman sawéyabo
Jatian jawen chopanko itan jawen kixinko iká iki
apobaon Apo itan ibobaon Ibo iki iká wixá
Jainxon en oinna iki westíora Ángel barinbi penita ja jatíbi mawá piai noyai yoinabo keenai koxin saí iki neskatai
Neno beax tsinkíxon ja Diossen jawékiati aká pii bekanwe
Jaskáketian en oinna iki ja onsá yoina betan ja nato mainmea apobo jawen sontároboyabi ja kabáyonin peyakaa joni jawen sontároboya itina betan reteananox tsinkíkana
Jatian jatíribibobiribi ja kabáyonin peyakaatonin kexakanmeax espada pikotaitonin retekin keyoa iki Jatianra jatíbi ja mawá piai noyai yoinabo jaton nami pii moa jatsankana iki
Jainxon en oinna iki westíora ángel ani mai kini xepoti llavea itan westíora ani kadena tsomaya naikanmeax joaitian
Ja ángelninra ja ani ronin nexaa iki Ja moatian rono ja iki yoxin jawen jane Satanás Janra waranka baritia senen kadenanin nexaa iki
Jaskáxon ani mai kini meran potaxon kikinhakin xepoxon bitaxmaa iki ja waranka baritia senenketian jatíbiainoa jonibo jato paranyamanon ixon
Jatian moa senenketianra jawetio basires iti pikoa iki
Ja riki ja mawatabo rekeni jiriti ikaxbi jatíribibora jiriamakana iki ja waranka baritia senenai kaman
Diossenra raroxaman imati iki ja rekeni jiritibo Ja iki ja Diossen joi akaibo iti
Ja rabeti mawátiainra moa jabo mawáyamanoxiki jaskáyamaira Dios betan Kriston sakerdotebo inoxikanai Jabaonra waranka baritia senen jato ikinoxikanai Satanás jaareskana
Jatian moa waranka baritia senenketianra Satanás ja nexainoax moa pikónoxiki
Jatianra jatíbiainoa jonibo parani kanoxiki Jainxon ja Gog betan Magog jaton sontároboyabi jato parannoxiki Jabora reteananox tsinkínoxikanai ja aniparo maxitii kikinbires icha
Jainoax jatíbi ja mai senenain janbiskana iki Jaskáxonra ja Diossen jonibo jain ikana ja jan noia jema katekana iki Ikaxbira naikanmea chii pakéxon jato keyo menoa iki
Jainxonra en oinna iki westíora joxo ani yakatinin joni yakata Jatian já bebonmeaxbi ja mai betan nai kikini manota iki jatianra jaweranobi jakiribi oinwetsayamakana iki
Jainxonribi en oinna iki ja kikin itan kikinxokobo mawánibo ja ani yakati bebon charókana
Jatian kirikabo chopea iki jainoax wetsa kirikaribi ja iká iki jati kirika
Jatian ja mawánibora jaton aká keskáboresibi jato yoixonpakea iki itan ja kirikabo meran wixakaata keskáakin
Jainoax ja aniparomeax mawataboribi jirikana iki jatian ja mawatabora ja mawábo ikainoax jirikana iki Jatian jatíbi jaboribi jaskara akanabo senenresibi jato yoixonpakea iki
Jaskáa pekáora ja mawábo jain ikáribi chii ian meran potaa iki Nato chii ian riki jainoax rabeti mawáti
Jaskata pekáo en oinna iki bená nai betan bená mai Ja reken nai betan reken mai itan ja aniparora moa yama iká iki
Jainxon en oinna iki bená jakon jema Jerosalén ja naikan iká Dios ikainnoaxbi ipakeaitian Ja iká iki ja benoai ainbaon jan biai joni chopabo sawexon benxokaayonxona keská
Jainxon en ninkata iki ja ani yakátiainoax koxin yoyo iki neskatai
Neno riki ja jonibo betan jain Dios jaa jara jato betanbi janoxiki Jatian jabora jawen jonibo inóxiki ja Diosbira jato betan inóxiki jaton Diosbi ikax
Janra jatíbi jaton beonbo soaxononxiki jainoax mawátibo moa yamati iki nin winiananbi yoyo itibo moa yamanoxiki nin chexakaatiboribi moa yamanoxiki ja reken jakátiai jawékibo moa yama ikax iki
Jatian ja ani yakátinin yakata yoyo ika iki
Enra benaakin jatíbi jawékibo akai iki Jainxon yoiribia iki
Wixawe Nato joibora ikon itan ja ikonhati joibo iki akin
Jaweratoboki nomiai jabora jawe kopímabi jan jati onpax jokonai en jato xeamati iki
Jaweratobaonki jakonma jawékibo janharesai jabaonra nato jawékibo jayánoxon biti iki Jatianra ea jaton Dios iti iki jatian jabora nokon bakebo iti iki
Jainoaxa joá iki ja kanchis ikainoa westíora ángel Já iká iki ja senentiainbi jan jato jakonmaati jawéki bochóya kanchis kopa tsomaya Jatian ea neskáakin yoia iki
Neri jowé enra mia ja korderonin biai ainbo onanmai akin
Jatian nokon xinan meran Diossen Xinan joxon ja ani manan keyá ikainko ea ioa iki Jain ioxon ja Diossen ani jema Jerosalén Dios iká naikanmeax ipakeai ea oinmaa iki
Ja jemara Diossen jawen ani xinanman tenaa penebires iká iki jan tenaa penéra iká iki metsáxaman makan keska itan jaspe makan keska bexnanxaman
Bari pikotaiori iká iki kimixa xepóti Ja norteori iká iki kimixaribi jainoax soryori iká iki jatí xepótiribi jainoax ja bari jikiaiori iká iki kimixa xepótiribi
Ja jema katea chiké jaki koxititiibi akana iká iki chonka rabé ani makanbo Ja makanbaonra wixakana iká iki ja Korderonin chonka rabé raanabaon janebo
Jatian ja ebé yoyo ikai ángel iká iki ja jemayabi jawen xepótibo itan ja katea chiké jan toponti orobires metro tsomaya
Ja jemara iká iki jawen nenké jawen keyá itan jawen naxbá iká iki senenbires
Jatian ja ángelnin ja metronin ja jema toponara rabé waranka rabé pacha Kilómetro iká iki
Jatian jawen nenké jawen keyá jawen naxbá iká iki senenbires
Jainxon ja chikéribi topona iki ja iká iki sokota chonka pichika metro ja ángelnin jan topona metro iká iki jonibaon jan toponai metro keskaribi
Ja chiké iká iki jaspe makan aká jatian ja jema iká iki orobires ja vidrio rapenea keská penéxaman
Ja chonka rabé xepótibo iká iki chonka rabé perlabo Jatian westíora xepótibo iká iki westíora perlanin akábo Jatian ja jema napónbekonmea kalle iká iki orobires vidrio keská bexnan penéxaman
Ja jemanra westíora Dios rabiti xobobi en oinyamaa iki Jain ja jatíbi atipana koxia Dios betan ja Korderobi xobo iketian
Ja jemara barin nin oxenbi tenatinin maxkáyamake Ja Diossen penekanbi tenaa kopí itan ja Korderobi jawen lamparin iken
Ja jemamea joekan tenaara jatíbiainoa jonibo jakanti iki Jatian nato netemea apobaonra jaton icha jawékibo menikanti iki
Jemabaonra jaton icha jawékibo itan jaton ani jawékibo meninoxikanai
Ikaxbi ja jemanra jawetianbi jawe jakonmabi yamanoxiki nin omismisaibo iamax paranmisbo Jainra jikinoxikanai ja Korderonin jati kirika meran jaton jane wixakaatabores
Jainxon ángelnin ea oinmaa iki kerásma jan jati paro jene Jara iká iki jixtibires bexnanxaman ja Dios betan Korderon ani yakatiainoax jokonai
Jainra moa jakonma jawéki yamanoxiki Ja Dios betan Korderon ani yakatira ja jeman inóxiki Jatian jawen tee akaibaonra rabinoxikanai
Jabixamanra beibanxon oinnoxikanai jaton betonkoainra jawen jane wixáyabo inoxikanai
Jatian ángelnin ea yoia iki
Nato joibora ikon itan ja ikonhatibo iki
Ja profetabo jan xinan meniai non Ibo Diossenra jawen ángel raanke basima jaskara winótibo jawen yonotibo jato yoiti akin
Jatianra Ibo ikai Eara ixton joti iki Diossenra raroxaman imati iki ja ori iti jawékibo nato kirika meran wixakaata joi senenhakaibo iki
Ea Joanmanra neskara jawékibo enbixaman ninkáxon oinna iki
Jatian jaskáakin ninkáxon en oinna pekáora jan ea oinmaa ángel rabinox ea já naman chirankoota iki
Ikaxbi jan ea yoia iki
Ea jaskáayamawe Eara mia keska Diossen tee akairibi iki itan ja profetabo keskáribi jainoax nato kirika wixá meran yoiai senenhakaibo keskáribi Dioskaya rabiwe akin
Jainxon ea yoiribia iki
Ja ori iti yoia joi nato kirika meran min wixaabo joneyamawe Moara jan yoiaibo senenti ochóma iki
Ja jakonma akaiton abanon jakonmabo aaboreskin ja jakonma xinannaitonin abanon jakonmabores xinankin Ikaxbi ja jakon akai jonin abanon jakonbores akin ja Dioski menikaatabo ibanon bebonbires jaki menikaati akin
Ikon riki basimara jotiki mato westíorabora maton akábo senenresibi ja maton biti jawékibo en mato meniti iki
Ea riki rekenainoa itan senentiainoa Ja peokootiainoa itan ja keyótiainoa iki
Diossenra raroxaman imati iki ja jaton chopa patsatai keskábo jaskaxon ja jati jiwi bimi kokokanti kopí itan ja jema xepotininbi jikikanti kopí
Ikaxbi ja ochiti keskábo ja yobé jawékiki koxiabo ja wetsabo betanbires yoranti akaibo retemisbo ikonma dios rabiaibo jatíbi ja paranmistin cheatabo jabora jemaoribi banékanti iki
Ea Jesossenra ja joi akaibo neskara jawékibo jato onanmati nokon ángel raana iki
Ea riki Davidkan rarebo ea riki ja penéxaman nete wixtin iki
Ja Diossen Xinan betan ja Korderonin awinra neskatai
Jowé
iki Jatian jaweratobaonki ninkatai
jowé
ikanwe Jaweratoboki nomiai neri bekanwe ja kopímabi jati onpax maton xeanon
Ja nato kirika meran iká ori iti yoiai joi ninkataibora neskáakin en jato xinanmai
Jaweratobaonki nato jawékibo wetsakeskaakin tekikin yoiai jabora nato kirika wixá meran yoiai jakonmabires jawékinin jato Diossen akonbireskin kastiganti iki
Ja neskáakin jato onanmaira neskati yoyo ikai
Jowé non Ibo Jesús
Abánon ja Ibo Jesossen jatíbi matobo jawen icha jakon xinanman akinkin
Ea riki Pablo Diossen jaskara xinanna iketian Jesokriston raana Ja non wetsa Timoteo betanra
Non matoki oranaitiibira non Ibo Jesokriston Papa Dios iráke akin non jeneyamai
Nonra ninkáke ja Kristo Jesús ikonhabo ixon ja joi akaiboribi maton jato noia
Jainoax bebonhakin xinaniribi mato ikanai ja naikan mato Diossen axona jawékinin manatax Natora maton onanna iki ja bená joi meran iká ikon joi ninkáxon maton ikonhaketian
Neskara joibora aká iki ja non noia non wetsa Epafrasnin mato onanmakin Janra noa tee akinna iki Jainxonra mato akinkinribi Kriston tee akin jeneyamai
Janra noa joxon yoike ja Diossen Xinanman amaatonin wetsaboribi maton jato noia
Jaskataxa ja Ibonabo ikax jaskati jati keskatixaman mato jakanti iki já keenai keskáres jatíbitian axoni itan meskó jakon jawékibo akin kikinhakin Dios onanboresi
Nonra yokatai janbi jawen ani atipana koxin mato xinan koxibo imanon ixon Jaskáaxonra koxi xinanyaxon jatsanyamakin jatíbi atikoma jawékibo maton teneti iki itan raroxaman xinanyaxon
ja Papa maton iráke ati iki Jan jato ikinna joébires netenxon jawen jonibo iken jan jato menitiboribi binon ixon mato onanmaa kopí
Ja yamé keskatonin iboa meranoara noa Diossen pikoa iki jaskáaxonra jawen noi Baken ikinaton jakanabo noa imaa iki
Kristo riki ja jixtima Dios jisá nekebi jixtia Jara jawen reken Bake iki ja nete peokootamatianbi moa jaa iká
Kristora jatíbi jawékibo joniamatianbi moa jaa iká iki jan imaara jatíbi jawékibo jawen itinkobo iki
Diosra keena iki ja Kristo meran jatíbi jawen atipana koxi itin
Jameranxonra Diossen jatíbi jawékibo jabé raeananmaribia iki Ja nato main ikáboyabi naikan ikábo ja korosenxon Kriston jawen jimi chíkoniton jakonhakin imataanan
Moatianra mato iká iki wetsankoniax joá joni keskares itan Diossen rawíbo Jakonma xinanyabo itan jakonma jawékibores akaibo ikax
Neskara kopíra Diossen ja joi akaibo jato akinti ea imaa iki mato akinhanan jatíbiain jawen joi en yoinon ixon
Onantiakin yoia ja moatian Diossen jato onanmaama iká joné jawéki ikaxbi ramara ja jawen jonibo jato onanmaa iki
Nonra ja Kristokiri iká joi yoiai jainxonra xinanti onanya ixon eseanan jato onanmai jaskatax Kristo meranoax moa jakonman senenabo ikanon ixon
Neskarabo kopíra jatíbi nokon koxiabi ea teetai ja Kriston jawen atipana koxi ea meniaton
Ja mato kopí itan Laodikeainoa joi akaibo kopí ea ikonbiresi teeti iitai maton onantininra ea keenai itan ja jatonbixaman ea oinnamabo kopíribi ea jaskatai
Ja Kristo meranra icha xinanti onan itan ja jaskáaxon jatíbi onanti xinanbo jake
Neskarabora en mato yoiai ja janso joibo ikenbi jakonxoko keská joibo yoixon mato parankanaketian
Eabi mato betan jain itinaxmabira nokon xinan meran ea jain mato betan itinke jaskatira ea kikini raroai jakonibo jaax mato Kristoki koxii jenéyamai onantaanan Kriston xabáabo
Jaskara kopíra ja maton Ibo itiakin Kristo ikonhabo ikax ja Kristonabo ikax iti keskatibo mato ikanti jake
kikini jaki taponabo ja ikonhaax jaki kikini koxiabo ja mato onanmakana keskati itan Dios iráke akin jeneyamai
Jatíbi ja Diossen ikábora Kristo meran jixtibires iki
Ja mato baotizanmeenontianra Kristo betanbi miinmeetax jabébi jiria keskábo mato ikana iki
Diossenra noa jan jakonma imaa non ribina yoii iká kirika keyoa iki Korosen tasataananra jawe koxiomabi banémaa iki
Jatíbi nato jawékibora iká iki ja ramakaya ikí kaai jawékibaon otares ikaxbi ja ikonkon jawékira Kristo meran itinke
Ja rabí xinanhoma keskati ikaibaon itan ja ángelbo rabiaibaon mato ramiakinbo yoinyamabakanon
Jabora ikanai namá meran keskábo oinkasi itan nekeabi xinanman imaa ikonbiresi rabiti
ja jawékibo tii ayamakanwe ja jawékibo piamakanwe ja jawékibo yatanyamakanwe iki ikábo
Jatíbi neskara senenhati xinan akanabora non aboa moa keyotai jawékibores iki jara senenhakanon ixon jonibaon jato yoiaires iki
Jaskara iken moa Kristo betanbi jiria keskábo ikax ja jain Diossen mekayao Kristo itina naikanmea jawékibores xinanni jakanwe
Nato netemea jawékibo xinanyamakinkaya ja naikanmea jawékibores xinankanwe
Matobora ja mawataxbi jiria keskábo iken Diossen ja Kristo betanbi jawen netenko jaai kanon ixon mato imaa iki
Kristobi riki ja maton jati já joketianra jabetanbi jawen pené netenko mato inóxiki Kristo betan ikax jaskáti
Neskara jawéki akí yoitimataibora akai jato Diossen akonbireskin kastigankin
Jatian matora moatian jaskara jakonma jawékibores akí jakanabo ikana iki
wetsabo betanribi jansoananyamakanwe matora ja moatian ikátiai keskatibo moa iamai itan maton akátiai jawékiboribi moa ayamai
Matora moa bénati jakanabo ikax bená jonibo iki jaskara ikaxa jan mato jonia Dios keskatiribi moa wetsaresibiti mato iikainai jaskáaxon maton já kikinhakin onani kaai kaman
Diossenra noixon jawen jonibo inon ixon mato katota iki jakopi wetsabo noibati xinanyabo ikanwe jakon xinanyabo rabíti xinanhomabo noimisbo itan manatiabo
Jawekeskabo ikin tsokásmakanabo teneanankanwe jainxon wetsaboki jakonmaibo yoyo ika ixon benxoabekonxon moa jaskarabo xinanyamakanwe
Ja non Ibon maton jakonma akábo moa xinanxonyamai keskáakinribi matonribi jaskáaxokokanwe
Jatíbi neskarabo aríbaibikaya ikonkon noimisti xinanyabo ikanwe ja riki ja westíorabicho xinanya keskábo noa imai
Jainoax ja Kriston xabá xinanribi mato meran ikí jenéyamabanon
Jainxon ja awinyabora en yoiai akonkin maton awinbo noitaanan ramiaresyamakanwe
Jatian bakebora en yoiai ja maton anibaon yoiaibo jatíbi jato senenhaxonkanwe jaskarara non Ibo keenai
Jatian papabora en jato yoiai maton bakebo sinámayamakanwe matonra jakonma xinanmanake
Ja iboaxon yonokanaibora en yoiai ja nato mainxon mato jan yonoaibaon yoiaibo jatíbi jato senenhaxonkanwe jabaon oinnares jato betan jakon banénoxonma ikonkon maton jointianixbi non Iboki rakétaanan
Jatíbi maton akai jawékibo keenxamanxon akanwe ja non Ibobi jawen tee axonai xinantaanan jonibo axonai xinantaanama
Matonra moa onanke jan mato meninoxon yoiabora non Ibon mato meninoxiki ixon
Ja ikonkon maton Ibo Kristo maton tee axonai kopí
ikaxbi ja jakonma jawéki akaibora jaton jakonma akábo kopíribi jaton kopí binoxikanai Jaton aká jawékibo senenbires jato Diossen yoixonai kopí
Orankin jeneyamakanwe já xinanyares ixon Dios iráke akin jeneyamakanwe
Jaskáribiakin nokiribi orankanwe ja Ibon jakon joi yoiti kopí noa atikonhaxonon ixon itan ja onanyamakana Kriston jawékiboribi non jato yoinon
Jakopí riki ea preso
Orankanwe ja joi yoikin atibi keskáakin onantixamanhakin en jato yoinon
Ja jato betan mato yoyo ikaira iti jake keentixaman itan jakonxamanbores Jainxonra maton onanribiti jake ja mato yokákanaibo jaskáakin jato yoiti Senentiainbi jato salodana
Ja já betanbi en nokon Ibon tee axona itan ebetanbi nixon ea akinkin jeneyamaa non noia wetsa Tíkikonra en akai jawékibo mato yoii kaai
Neskara kopíra en mato raanxonai jawekeskaki noa neno iitai ixon mato yoiti kopí jainxon maton xinanbo koximati kopí
Jatian já betanra Onésimo kaai ja non noia itan noa akinkin jeneyamai non wetsa jara matoibakea joi akai iki
Jabaonra jatíbi neno winotaibo mato onanmai kaai
Ja Jesús Josto janeyatonra mato salodo bomai
Nato jodío jonibobicho riki ja Diossen ikinaton jatikiriti iká joi yoikin ea akinnabo jatian jabaonribira ake ea kikinhakin xinan koximakin
Enra ikonkon onanke ja Epafrasnin matoakinres akonbireskin xinannaibo jainxon ja Laodikeain ikanabo itan Hierápolissain ikanabo kopíribi jaskáakin xinannai
Ja non keen jato raonai Lokas betan Demassenra mato salodo bomai
ja Laodikeain iká non wetsaboribi noa salodanxonkanwe jainxon Ninfas itan jawen xobon tsinkitai non wetsaboribi
Nato kirika wixá maton yoyo aka pekáo ja Laodikeain iká joi akaiboribi jato bomakanwe abákanon jainxon yoyo axokokin Jatian jainxon jabaon bemaabiribi matonribi yoyo akanwe
Jatian ja Arkipo yoikanwe jakonhakin ja non Ibon jawen tee ati meniabo senenhanon
Ea riki Pablo enbixamanra nato salodo mato wixaxonai Xinankanwe eara preso itinke Diossen jawen noimisti xinanya mato imaboresbanon
Ea riki Pablo Diossen xinanman Jesokriston raana joni Jaskara ixonra ja Efesoainoa joi akaibo ikax Kristo ikonhakin jeneyamaibo itan jaki koxiabo en mato salodo bomai
Ja non Ibo Jesokriston Papa Dios rabinon akanwe Kristo meranxon ja naikanmea kéoisma jawékibo menixon noa jakonhaa kopí
Nete joniamatianbira Kristo kopíres noa Diossen katota iki jaskatax jawenabobiribi ikax jawe jakonmaomabi noa já bebon ikanon ixon
Noimis ixonra
noa xinanxona iki Jesokristo meranxon onan bakeataanan jawen bakebi keskáakin noa imati jawen jakon xinanman jan ati xinanni keskáakin
Jatian moa ja nete nokoketianra Diossen senenhanoxiki jan ati xinanna jawékibo janra Kristo jatíbi ja naikanmea itan nato mainmea jawékibaon koxi imanoxiki
Kristo meranxonra noa Diossen moabi katota iká iki jawenabo inon ixon itan ja meninoxon yoini jawékibo non biti kopí Jaskáakin ati xinanxon senenhakai Dios ixon
Jara keena iki noabopari Kristo ikonhaax jaon manatabo itin jaskáaxon ja jawen atipana ani koxi non rabiti kopí
Já meranxonra ja ikon joi jan mato kixpinti jakon joi ninkaxon ikonhaketian Diossenabo itiakin ja mato meniti yoini jawen jakon Xinanman mato onantiapakea iki
Mato non Ibo Jesús ikonhaax jaki koxii jeneyamai itan jatíbi joi akaibo maton noia ninkaxonra
Enra non Ibo Jesokriston Dios yokatai ja jakonhira Papan mato onan xinan meninon ixon ja xinanman akinna maton já kikinhakin onanti kopí
Jainxonribira en yokatai mato xinan chopexonnon ixon jaskáaxon jawekayarin ja keenakatabo jaon manata itan jawekeska ani jakonrin ja jawen jonibo jato Diossen meniti yoini ixon maton onanti kopí
Ja jatíbi apobo joni koxibo jainoax jan jatoaresa jawékibo itan jatíbi rama jaa jawékibo itan ramakaya iki kaai jawékibo winoa koxi Kristo imataanan
Jatíbi jawékibora Kristo naman baneta iki jainoax ja Kristoribira joi akaibaon koxi imaa iki
Ja joi akaibora Kriston yorabi keská iki janra ja joi akaibo xinan meran jatíbinin senena imai ja Kristo riki jatíbi jawékibo jakonman senena imai
Moatianra mato iká iki jakonma jawékibo akai itan ochayabo ikax mawatabo keská
Mato iká iki nato netemea jawékibores akí jakanabo itan ja niwen niai yoxinman ati yoiaibores axonaibo Janra ramakamanbi Dioski yoitimareskanon ixon jato jakonma xinanmakin jeneyamai
Ikaxbi Diossenra ani akinmisti xinanya ixon itan kikinhakin noixon ochan imaa mawata keskábo ikenbi Kristo betan noa jirimaa iki
Noa ochan mawata keskábo ikenbi Kriston jabébi noa jirimaa iki Jakon xinanya ixonra mato Diossen jaskáakin kixpinmaa iki
Diossenra Kristo Jesús betanbi noa jirimaa iki jaskáaxonra Kristo betanbi naikan jati noa menia iki
Jaskákinra noa aká iki wetsa nete joaibaon jawen akinmisti xinan itan jawen ani noimisti xinanya ixon Jesokristo meranxon nobé aká jato onanmanoxon
Ja maton ikonhaa kopíresa jakon xinanya ixon Diossen mato kixpinmaa iki jakon jawéki maton aká kopíma jara jawe kopímabi mato Diossen imaa iki
Jaskara ikaxa tsoabi jawebi rabíresti atipanyamake jaton koxinbi ikanama ikax
Diossenra noa jaskaa iki Janra Kristo Jesús meranxon noa jonia iki jakon teebores non anon ixon non jaskáatira moabi xinanna iká iki Kriston noa westíorabicho keská imaa
Jaskara iketian xinankanwe ja mato jodíomabo ikátiai jakina rebichi xatéomabo akin jodíobaon akai jabores jaton jakina rebichi xatéyabo ixon rabíkin nekebi jaton yorares aká ixonbi
Ikaxbi ramara Dios ochóbires ikatiibi Kristo meranoax moa mato jabetanbi iki noa kopí jawen jimi chikóni kopíres
Janra ja jodíomabo betan ja jodíobo rawikananax jakanabo ikenbi korosenmeax mawáxon ja rawikananti xinanbo keyoxontaanan jakonax jakanon ixon westíora rarebobicho keská jato imaa iki
Kristonra meskó eséboyabi ja senenhati joibo jawemabi banémaa iki jaskáaxonra ja rabé tsamá jonibo jakonxaman ikanon ixon jakibi mepinxon westíora bená joni keska jato imaa iki
Kristonra aká iki korosen mawáxon ja rabé tsamá jonibo rawikanana ikenbi ja xinanbo jato keyoxonkin jaskáaxonra jato Dios betan raeanamaa iki westíora yorabicho keská jato imanoxon
Kristora nato main joá iki mato itan noa Dioski xinanbenotabo iketian noa jatíbi jan xabakaati jakon joi yoii
Kristo kopíresa noa jatikaxbi Papa Dioski ochómaati atipanke jawen Xinanman akinna
Jaskara kopíra moa mato wetsankonia joniboma iki wetsabaon main ikáresma iki ramara ja Diossen jonibaon biti jawékiboribi matona iki mato riki ja Diossen jonibaon rarebo
Mato riki ja raanabo betan ja profetabaon jaki koxitibo ayonxon xoboakana keskábo Jatian Kristobi iki ja kikin ani makan keska
Ja Kristokibira jatíbi jawen kanobo jankemeetai kaman ja xobo anikaresti jake ja non Ibon janenko Diossen xobo iki kaai kaman
Matoribira Kristo betanbi ikax jatíbi joi akaibo betan tsinkitax ja xoboribi iki jawen Xinan meranoax jain Dios iká xobo
Mato jodíomabo ikenbi Kristo Jesús iká joibo en mato yoiai kopíra ea Pablo kárkel meran xepokanke
Jainxon maton onanribike Dios jakon xinanya ixon mato joi yoiti tee ea menia
Ja en mato jaweti joires wixaxonara moatianbi Diossen xinanna jawéki jixtiaxon ea onanmaa iki
Ja en mato wixaxona yoyo axonra maton onanti iki ja Kristo meranxon aká jixtiaama jawékibo en onanna
Ja jixtima jawékira moatianbi tsoabi onanmama iká iki Ikaxbi ramatianra jawen Xinan meranxon Diossenbi ja jawen raanabo itan profetabo jato onanmaa iki
Nato riki ja jixtiakama iká Kristo meranoax jatíbi jodíomaboribi kixpinmeekanti itan ja jodíobo meninoxon yoiniboribi bikanti atipankana
Nato jakon joi yoiti teera aká iki ani jakon xinanya ixon jawe kopímabi ea Diossen menikin jawen atipana koxi emeran imaxon
Ea riki ja jatíbi Diossen jonibo xaran jato namanxoko Ikaxbi janra eabiribixaman ja jodíomabo Kriston keyoyosma jakon jawéki yoiti tee ea menia iki
Eara imaa iki jawekeskatiki senenkai ja nato jixtiakama xinanbo iki ixon jatíbi jato onanmati Ja xinanra iká iki jatíbi jawéki jan joniaa Diossen moatianbi jixtiakama
Jaskarainxonra rama ja joi akaibo meranxon jatíbi ja naikanmea ángelbaon itan ja niwemea koxibaon onankanti atipanke jaskara ani onan riki Dios ixon
Neskarara iká iki Diossen moabi xinanna jatian jara non Ibo Jesokristo meranxon senenhaa iki
Kristo meranoaxa rakétanma noa Dioski nokóti atipanke ja ikonhaax jaki koxia ikax
Jaskara iketianra en mato yoiai mato kopi en masá teneai ninkáxonbi jeneti xinantima nato jawékira jan mato rabíti jawéki iki
Neskarabo kopíra ikai ja non Papa Dios bebon orani ea chirankooti
jatíbi ja naikan ikana itan nato main ikábaon Papa iketian
Enra Dios yokatai jatíbi já jayata jakon jawékibo meranoa jawen Xinanman maton xinan meran jawen atipana ani xinanya itan koxiabo mato imanon ixon
Maton ikonhaa kopí ibanon Kristo mato meran jaai jatian ja noimisti ibanon jaki koxiax mato jaa
Jaskáaxonparira jatíbi mato betan joi akaiboyaxonbi maton onantiki kikinxaman ani itan jainxaman senena yama riki ja Kriston noimisti xinan iki ixon
Enra yokatai jonin xinan betan senenma kikin ani riki ja noimisti xinan ixon maton onanti kopí jaskáaxon ja mato Diossen meniai jawékibo jatíbi maton bia iti kopi
Jaskara ixon rama Dios rabinon akanwe janra non yokatai itan non xinannai bebonbires noa axonti atipanke jawen atipana koxi noo meran teetai meranxon
Jaskara ikenra Kristo kopí kárkel meran akana ixon en mato yoiai Diossenbi kenaabo ikax iti keskatibi ikanwe
Rabí xinanhoma itan noibamisbo ikanwe manátia itaanan noiananax jaton ikábo wetsabo tenexonreskanwe
Ja Diossen jakon Xinanman moa westíora xinanyabicho keská mato imaa keyónaketiankaya xabáxaman xinanyabores jakanwe
Joi akaibora westíora yorayabicho keská iki Jainoax jake westíora Diossen Xinanbicho Ja westíora manátiabicho mato Diossen kenaxon imaa keskáribi
Jarake westíora Ibobicho westíora non ikonhabicho westíora baotismobicho
westíora Diosbicho jatíbibaon Papa jatíbi jato xewina jatíbi meranoax teetai itan jatíbiain
Ikaxbi noa westíorabaonra Kriston keenxon meniares jawen tee ati onan xinan non bipakea iki
Neskara yoira ikai Rekenparira nato main joá iki
Ja nato main joníribira kikin nai bochiki kaa iki jaskatax jabixaman jatíbiain iti kopí
Jaskáakinra jawen jonibo imaa iki jato akinni teekanon ixon jaskáaxon ja joi akaibo jato bebonhakin koximati kopí
Jatianra moa bakebaon akai keskáakin xinannaibo noa itima iki jaskara xinanyabopari akai ja wetsa esé pikotaibaon jaton xinan wetsaanankin jaskataibo akanai ja paramisti onanbaon teemabires jato parankin
Jaskáyamaikaya ja ikon joires noiax jatíbi jawékiain noa anikaresti jake Kristoki koxiax ja iki non yoran mapo keska
Jakopira non Ibon janenko en mato neskara yoiai Dios ikonhayamaibo ikai keskati moa jayamakanwe Jabora benotabo ikax jaton xinannai keskatires jakanabo iki
itan jaton xinanbo moa jakonmaatabo Jaskatira ja Diossen jati meniatonin raroi jayamakanke onanmabo ikax kikinni yoitimakanai kopí
Jabora moa rabinbobi keyotax meskó jakonma jawékibo akí jenéyamai cheakanabo iki
Ikaxbi matonra jaskati janoxon Kristo onannama iki
Matonra jakiriti iká joi ninkata iki jaskarainxonra já keenai keskati jati maton onanna iki ja Jesossen ikon join yoiai keská
Jaskara kopí ja moatian mato ikátiai keskati jaai jenétaanan ja xinanbo moa jenekanwe Jatíbi ja jawékibora moa jakonmaata iki ja paramis xinanman imaa
Ja mato meran iká xinanbo moa wetsaresibi imataanankaya
Jaskara ikax moa jansoyamakanwe wetsaboribi ikon joibores yoikanwe noara jatikaxbi westíora yorabicho keská iki
Ja yometso ikátiaibo moa yometsoi jenékanwe Maton mekenmanbi moa jakonax teekanwe ja maxkatabobiribi akintinin mato yorontima kopí
Moa jakonma joibaon yoyo iki jenékanwe jaskayamaikaya jan jato jakon xinan bimati itan ja ninkatax rarokanti joibaonreskaya yoyo ikanwe
Diossen jakon Xinan onísmayamakanwe Ja Xinanra mato meran imaa iki ja ochankonia mato kikinhakin xabáati nete nokóketian mato jawenabo onanti iti kopí
Ja mato meraa iká siná xinan jatoki jakonmaati xinan sinati koxín wao iti jakonmai jatoki yoyo iti itan jatíbi meskó jakonmabo moa keyokanwe
Moa jakon ixonkaya wetsaboribi jato noibakanwe Jakonma jawéki akábo benxoax moa xinanbenokanwe ja Kristo kopí non ochabo soataanan moa Diossen noa xinanxonyamaa keskáakinribi
Mato Diossen noia bakebo ixon já keskaribi itiakinres xinankanwe
Jatíbibo jato noikanwe noa noiax noa kopi Kristo mawáni keskáakinribi Já jaskatara iká iki westíora jawéki Dios menikana kikin jakonhira inin poatai keskáxaman
Matora ja Diossen jonibo ikai keskatibi moa ikanti jake ja atimabo betan yoranti itan meskó jakonma jawékibo jainoax matobicho jayátibo yoitanibobi mato iti yamake
jakonma joibaon moa yoyo iamakanwe Jainoax iresa join itan jakonma xirobaonribi iamakanwe jaskatibo yoyo itira kikin jakonma iki Jaskayamakinkaya Dios rabikanwe
Ja ikon keskáakin joi yoiaibaonra mato parannake koirameekanwe Jaskara jawéki ikonhaibokayara Diossen jato akonbireskin masá tenemanoxiki
Jaskara jonibaon akairibi matonribi ayamakanwe
Moatianra mato yamé keska meran jakanabo iká iki Ikaxbi ramara non Ibo betan ikax mato joé meran ikanai Jaskara kopí ja joé meran ikax iti keskati jakanwe
Ja joé keskatoninra jato imai jakon xinanya atibi keskáakin jawéki akai iti itan ikonbores yoiai iti
Ja Ibo keenai keská atireskaya xinankanwe
Ja yamé keska meran já jonibaon ja axon jakonma jawéki bitima akanaibo ayamakanwe Jaskayamakinkaya jakonma jawékibo akanaitian oinxon jato notsinkanwe
Rabin jawéki riki ja joné akanai jawékibo jato yoixonti
Ikaxbi jawetianki jatíbi jawékibo joekan tenaxon jixtiakai jatianra moa onantibires ikai
Oxaa ikax oxá besowe Mawata ikax mawábo xarameax jiriwe jatianra mia Kriston tenatiki iki
Jaskara iken ja maton ikainkobo kikinni koirameekanwe ja onanmabo ikai keskati jayamakanwe onanbo ikai keskatikaya jakanwe
Netetiibikaya ja ati jawékibo jakonhakin akanwe netebora jakonmabires iki
Onanmabo keská iamakanwe jawekayarin ja Ibo keenai iki ixon onannabokaya ikanwe
Moa vinon paenyamakanwe matora jakonmayonake Jaskáyamaikaya Diossen jakon Xinan bochóyares ikanwe
Tsinkitax salmosninbo xinan menianankanwe jainoax Dioskiriti iká bewáboribi bewakanwe jatíbi jointiaxonbi ja Ibo rabikanwe
Ja non Ibo Jesokriston janenko jatíbitian ja Papa Dios iráke akanwe jatíbi jawékibo kopí Joi akaibo ikax jaton awin betan jaskati iti
Ja Kristo riki joi akaibaon mapo keska jatian benbobo jaton awinin mapo keska ja joi akaibo iki jawen yora Jatian jabi iki jato jan kixpinmai
Ja joi akaibo Kristoki yoiti ikai keskatiribira ja benoya ainbobo jatíbiain jaton beneki yoiti ikanti jake
Ja wanoyabaon maton awinbo noikanwe ja joi akaibo noiax jato kopi Kristo mawáni keskáakinribi
Jaskáara iki jawenabiribi itiakin imanoxon jawen joi betan onpaxan chokayontaanan Dios bebon jakon inon ixon
Jaskáaxon ja joi akaibo janbi oinna kikin metsáxaman jawe kerásma itan jawe ramiomabi jainoax wetsa jakonmabo yamaax moa jakonman senena ikax ja yoixontibo yama iti kopí
Jaskáakinribira ja wanoyabaon jaton awinbo noikanti jake jaton yorabi noia keskáakin Jatian jawen awin noia jonira kikinni janbixbi noikaatai
Tsonbira jawen yora omisxamai jaskáyamakinra jawékiamakanai itan koirankanai ja joi akaibo Kriston akai keskáakinribi
Ja joi akaibo iki jakibi mepia ikax jawen yorabi keská
Jaskara ikenra jonin jawen papa betan jawen tita jeneti iki jawen awin betanbiri wanoxon Jaskataxa ja rabé westíora yorabicho keská iti iki
Natora kikin onantikoma jawéki iki Kristo betan ja joi akaibo yoikin en aká ikax
Jaskara iketian mato westíorabaon matonbinix noikaata keskáribiakin maton awinbo noikanwe jatian ja benoyabaon maton bene joi ninkaxonkanwe
Bakebo ja non Ibon yoiai keskáakin maton papabaon joi ninkáxonkanwe Maton jaskáara kikin jakon iki
Japari non senenhaketian noa jaskara imati senenhati joi riki neskara Min papa betan min tita jakonhawe
Jainoax mato papabo maton bakebo sinámayamakanwe Jaskayamakinkaya jakonhaxonres esekin jato aniakanwe itan non Ibo keenai keskáakin jato axeakanwe
Jainoax ja iboaxon yonokanaibo maton ibobaon yoiabo senenhaxonkanwe jakonma ixonaketian rakékainxon itan ikoni keenxamantaanan ja Kristobi tee axonai xinanbainxon
Jato betan jakon iti kopi oinkanares teetai iamakanwe Jaskayamakinkaya Kriston yonotibo ixon ikonkon keenxamanxon Dios keenai keskáres axonkanwe
Rayáxaman xinanyanixkaya teekanwe jonibo axonai xinannaxma non Ibobi axonai xinantaanan
Ja iboaxon yonokanai iamax yonokanaimabo inonbi westíoraxonbo jakon jawéki aká kopí non Ibon jato meniti onannax
Jatian ramara ja nokon wetsabo en yoiai Ibo betanbi ikax jawen ani atipana koxikires koxikanwe
Jayakax reteananti jawékibo mato Diossen meniaton panakaakanwe jaskatax ja Satanássen paranhanan jakonmain pakémakasabi mato koxi inon
Noara jonibo betan reteananyamai noara reteananai ja niwen niai jixtima yoxinbo betan jabaonra nato nete iboa koxi ixon jakonma jato amai
Jaskara iken ja jayakax reteananti jawéki mato Diossen meniaton panakaakanwe jaskaxonra atikoma jawékibo nokókenbi matonharesti iki Jatian jaskáakin matonharesa pekáora jaskara koxiabi mato ikanti jake
Jan jato xinan xabáxaman imati jakon joi yoii kanox moa zapato sawea keskábo ikanwe
Ja maton Dios ikonha ibanon Satanássen jawen chiibires piá keskabo matoki potaa joáx jaki tsakáti yami panáti keská
Ja mato kixpinmeeta ibanon jan maton mapo panati yami maiti keská jatian ja Diossen joi ibanon jawen jakon Xinanman mato menia espada keská
Jainxon ea kopíribi orankanwe abanon jaskáakin yoiti joibo ea Diossenbi menikin Jaskáaxon koxi xinanyaxon ja jakon joi meran iká tson onannama jawéki en jato yoinon
Ja Ibon tee akin ati jawékibo senenhaai non wetsa Tíkikonra jatíbi ja neno ea jaskara winotaibo mato kaxon yoinoxiki
Jakopíra en ja raanai noa neno winotai jawékibo yoiai ninkaxon maton koxiakin xinannon ixon
Abánon ja Papa Dios betan non Ibo Jesokriston mato jatíbi joi akaibo xabá xinanya noimisti xinanya itan jaki koxiti xinanyabo mato imakin
jainxon abánon ja jatíbi ja non Ibo Jesokristo kikinhakin noiabo jawen jakon xinan jato menikin
Ja Kristo kopí kárkel meran akana Pablonra Timoteo betan ixon mia salodo bomai Filemón Ja non akai teeribira min akai
Jainoax ja min xobon tsinkitai joi akaiboribira non bomai Jain iki ja non poi Apia betan Arkipo jabo iki atikoma meranbi nobetan tee akaibo
Abánon ja non Papa Dios betan ja non Ibo Jesokriston mato jakonax janon ixon jawen jakon xinan matoki manhakin
Jatíbitianra mia xinankin oranaitiibi en Dios iráke akai
akonkin ja Ibo min noia itan ikoni mia jaki koxia ninkaxon itan jaskáakinribi ja non wetsabo min jato noia ninkákin
Jatian noa iká keskatiribi mia jaki koxia ikenra en Dios yokatai ja Kristo noixon non jakon jawéki atibo mia jatíbi onanmanon ixon
Eara kikini beneai itan ja min jato noiatonribira ea koximai Minra jaskáaxon jatíbi Diossen joi akaibaon xinanbo kikinhakin jakonhake Onésimon kopí yoyo ika
Jaskara kopíra Kriston janenko ja atibo mia yoititianbi
noianana ixonres en mia yoiai
Ea Pablora moa yosixoko iki jatian rama iki moa Kristo Jesús kopi ea kárkel meran akana
Westíora jawékira nokon bake Onésimo en mia yokáxonai Jara kárkel meranxon en joi bimaa ikax nokon bake keska iki
Moabora iká iki ja Onésimo mia jan akintima westíora min yonoti Ikaxbi ramara mia itan ea noa akinnai
Jaskara ikenra moa jakiribi en miiba raanai Eabi akai keskáakinribi nokóketian biwé
Eara keena iki já ebébi neno banétinin ja en jakon joi yoiaitian ea kárkel meran akana ikai kaman min toan ea jan akinti
Ikaxbira min ea jen akamapari iketian en jaskáakaxamai ja min ea akinnon ixon en tearesaitian min ea akinnama ikax minbi xinanxon ea akinnai iti kopí
Jawekeska ikaxa ja Onésimo jawetio basi ikires miibakeax ochota iki jaskata pekáo jatíbitian mibébi iti kopí
Jaskara iken mibé joi akai iketian min wetsabi keskáakin ea xinannai ixon eabi min biai keskáakin xinanbainxon biwé
Mia jakonmaabo iamaxon mia ribinabo iketian en mia kopíanon ea yokáwe
Ja en yokata bebonbires min ati onanxon riki nato kirika en mia neskáakin wixaxona
Epafrassenra mia salodo bomai jabé riki ea Kristo Jesús kopi kárkel meran akana
Ja non Ibo Jesokriston jawen jakon xinanman mato akinboresbanon
Noa Pablo betan Timoteo riki Kristo Jesossen yonoti Ja Filipossain iká jatíbi joi akaibo itan jatíbi ankianoboyabi diákonobora non jato salodo bomai
Mato xinannaitiibira en nokon Dios iráke akai
Jatian orankinra jatíbitian raroxaman xinanyaxon en yokatai mato jatíbi kopí
ja peonontianbi akinxon ramakamanbi ja bená joi yoikin maton ea akinna iketian
Enra ikonhai ja mato meran jawen jakon tee akin peoa Diossenra jakonhakin aaboresti jake ja Jesokristo joti nete nokotai kaman ixon
Diossenra onanke mato en akonbireskin xinannai Jesokriston amaara en mato akonkin noike
jakonbores katóti onan mato ikanon ixon
Jaskataxa Kristo joái kaman jawe ochaomabi itan jakopi ramiakantibo yamaxaman mato iti iki
Ja ea winota jawékibaonra ea akinke bebonbires en jakon joi yoinon ixon jaskarabo maton onantininra ea keenai nokon wetsabo
Jatíbi ja apo jain iká xobomea sontárobaon itan ja neno ikábaonbira onanke Kristo kopí ea kárkel meran akana
Jaskáakin ea kárkel meran akana oinnaxa jatíbi joi akaibo non Iboki bebonbires koxitaanan rakéyamakin joi yoikanai
Jatíribibaonra eki notsireskin itan ebé tanaanankinres Kriston joi yoikanai Ikaxbi wetsabaonra jakon xinanxon akanai
Jatiribibaonra noixon akanai ja Kriston joi yoikin jakon join paranan itiakin ea Diossenbi tee menia onanxon
Ikaxbi wetsabaonra akai jatonabi jawéki benakinres jakon xinanya ixonmabi Jabaon xinan riki ea kárkel meran iketian bebonbires atikomabo ea imaxonti
Ikaxbi jara jawemabi iki Jawekeskabires ixonbira moa jabaon Kriston joi yoikanai Jaskaratonra ea raromai jatian jan ea bebonbires raromairibi riki
Jawenbira ea rabinmati yamake ixonra en ponté xinannai
Jaskáyamaikayara rama ja moabi iikirana keskatibi ea mawákenbi iamaax ea japarikenbi ea kopi Kristo rabikanti iki
Nokona riki japariax ea Kristo betanbi Jatian ea mawatara itiki moa ja biti en bia
Jatian japarixonra bebonbires jakon tee en atiki Jaskara kopíra jaxaman katóti en onanyamake
Atikoma riki ja rabé jawékiainoa en westíora katóti Mawátininribi ea keenai moa Kristo betan ikí kanox Ea jaskatara itiki nokona bebonbires jakon
ikaxbira en xinanribiai mato akinti kopí ea japariakaya jakon iti
Jaskáakin xinanxonra en onanke ea mato betanpari ikí kaai jaskáaxon mato bebonkinti kopí Dioski koxiax mato raroxaman ikanon ixon
maton rawibaon jawekeskabo akábi rakéyamataanan
Mato jaskataira onantibires iki moa jabo jakómabires ikí kaai
Jatianra matobiribi onantiai Diossenbi akinna kixpinmeetai
Matora Kristo ikonhaax jakibicho koxiti Diossen imaama iki Já kopi masá tenetiribira mato imaa iki
Jaskara ixonra en masá tenea keskáboribi maton wínoti jake Matonbira oinna iki en masá teneaibo jatianra rama kamanbi maton ninkatai en masá teneaibo
ea kikinhakin raromakanwe jatikaxbi ja xinanyabicho itaanan noianani jaxon itan jatíxonbi xinan akáx ja teebicho akin
Jato jakonmaati kopí iamax rabínoxonres jawéki ayamakanwe
Matobicho jakon itira maton xinanti yamake wetsaboribi jakon imatira maton xinanti jake
Matora iti jake ja Jesokristo jayata ikátiai xinanyaribi
Já iká iki jatíbi jawen iká Dios ikaxbi jaskábi ititianbi jaskaraton xinanmeeyamai
Jaskáyamaikayara jaskáakin xinanyamai janbix keenax westíora yonoti keská joni itoxia iki
Jaskataxa noa keska joniribi baneta iki
Jaskara kopíra jatíbibo xewina koxi Diossen imaa iki itan wetsa janebo xewina kikin janeyaribi imaa iki
jaskatax ja naikan ikábo jainoax nato main ikábo itan mai meran ikábo jatikaxbi ja Jesús bebon chirankookanon ixon
Jainxon jatixonbiribi Jesokristo riki Ibo iki ixon Papa Dios rabikanti kopí Jaskati nato neten jati
Jaskara ixon ja matoiba ea inontian nokon joi ea ninkáxonkatiaibo ixon ramakaya ea ochó iketian bebonbires ea joi ninkáxonkanwe Ja kixpinmeetabo ikax iti keskatibi ikanwe Dioski rakétaanan
Diosbi riki ja jakon jawéki atin keenti xinanya mato imai itan senenhanon ixon mato jan akinnai Jaskáaxon já keenaires maton axonon ixon
jan jati joiki koxii jenéyamataanan
Jatianra Kristo joketian ea matoki ikonbiresi raroti iki yankabires jawen tee axoni koxi teetama onanax
Jaskara iken matoribi ebébi rarokanwe Timoteo betan Epafrodito
Non Ibo Jesossen keen iketianra ramatanibi en matoiba Timoteo raanti xinannai mato ninkatax earibi raroti kopí
Timoteobicho riki ja en akai keskáakinribi mato xinannai wetsabora jaskara yamake Já riki mato akinti xinanya
Jatíribibaonra jaton jawékibobiribi akin ja Jesokristo keenai keská axonti xinanyamakanai
Ikaxbi matonra moa onanke ja Timoteon ikábo jakon Janra ea akinna iki ja jakon joi en yoiaitian westíora baken jawen papa akinnai keskáakin
Jaskara ikenra en matoiba já raanti xinannai ea jaskáakantibo moa onantaanan
Enbixaman mato oinni katira ea Ibon ixtontani akinti jake ixon ikonhaax jaki koxikinbi
Jainxonribira en xinanke ja Epafroditoribi moa en raana jakon iti Jara jakon joi yoii ebébi teeti ikonbiresi onitsapike Ja iki ea maxkatabo jan akinnon ixon matonbi eiba raanyantana
Jara kikinbiresi mato jatíbi ointinin keenai Já isinai maton ninkata ikenra akonbireskin jaakinres jan xinannai
Ikon riki jara isinax mawákeanke ikaxbira Diossen noibaxon akinke Earibira noibake nokon masá xinankibi en bebonbires masá xinannaketian
Jakopira moa ixton en raanai jakiribi ja oinnax mato rarokanon ixon Jatianra moa enribi ayorakin masá xinantima iki
Nokóketian kikin raroxaman xinanyaxon ja non Ibon tee akaibo atinxaman binoxikanwe Jainxon já keska joniboribi jato jakonhakanwe
Kriston tee axonai kopíra já mawákeanke
Onsá ikenbira mawátiki rakéyamaa iki ja matonbixaman ea akinti atipanyamaketian ea akinti kopí
Koiranmeekanwe ja omisti joniboki itan ja jakonma akaiboki ja non jakina rebichi xatéya iti yoiaibokiribi koirameekanwe
Noabokaya riki ikonkon ja jakina rebichi xatéyabo jawen Xinanman akinnaton Dios rabiaibo ikax Kristona ikaxa noa jakon xinanmeetai jatianra jawen koxinbi jonin akai jawékiboki noa koxiamai
Wetsabo jaskara jawékiboki koxikasaitianra eakaya itixbi ibiresti iki
Jatíbi ja jawékibora moa jawemabiakin en xinannai ja nokon Ibo Kristo en onanakaya bebonbires jakonhira iketian
Kristo kopíra en jatíbi jenea iki jatíbi ja jawékibora kerás jawéki keskáres en oinnai jaskáaxon Kristo kikinhakin onanax
Ea keenai riki Kristo onantinin jan jirimani atipana koxiribira emeran en imakasai Já onitsapini keskatiribira ea onitsapikasai jainoax ja mawáni keskatiribira ea mawákasai
earibira ja mawánibo jirititian jato betanribi jirixokokasai Jaskara iti non nokoamapari
Jaskáakin mato yoiira moa jatíbi senenhax itan moa jakon ikaxibi ea iamai jaskati Ikaxbira ea jenéyamai bebon karesai jaskara imanoxon ea Kriston bia ikax ja nokoi kaai kaman
Nokon wetsabó jaskara ea iti keskámapari riki ea ikaxbira en neskaakai ja moa en jenea jawékibo xinanyamataananra ja ori ea ikí katireskaya en chibanai
jaskara ea ikí kati en nokoi kaai kaman jaskáaxon ja Kristo meranxon noa Diossen menitibo en naikanxon bii kati kopí
Ja jatíbi noa Dioski ikoni koxiabaonra non neskáakin xinanti jake Jawekeska ixon wetsa jawékiainbo maton wetsakeskaakin xinannaitian Diossenbi mato abanon onanmakin
Ikaxbi noara moa jati jake ja non onanna keskati
Nokon ikábo ea mawakanwe nokon wetsabó Jainoax ja mato non yoiai keskatixaman jakanaboribi jato oinkanwe
Ichara jakanke ja Kristo korosenmeax mawáni rawíakabo jakopira moa ichaakin mato yoia ixonbi rama winiananbi en mato jakiribi yoiribiai
Ja jonibora masá tenetiain keyoti kaibo iki Jaton yora keenai jawékibo iki jaton dios jainoax jaton akai jawékininribi ikanai rabíxamani jan rabintitianbi Nato netemea jawékiboakinres xinankanai
Jatian noabobiribira naikanmea jonibo iki Ja naikanmeax noa jan kixpinmati jotira non manake ja non Ibo Jesokristo
Janra ja non yosma yora wetsaresibianoxiki jawen yora keskáribi itiakin Jaskáaranoxiki ja jatíbi jawéki jan ikinna jawen atipana koxin
Jaskara kopí nokon keen wetsabo ja en akonbireskin ointi xinannaibo itan en noiabo riki mato ea jaon ikonbiresi raroai non Iboki koxii jenéyamakanwe
Ja Evodia betan Síntikera en yoiai Ibon joi akai rabébires ixon westíora xinanbicho abékonti
Jatíbitian non Iboki rarokanwe enra mato yoiribiai Rarokanwe
Jatíxonbira onankana iti jake mato jakon xinanya jonibo Non Ibora moa joti ochóma iki
Jawekopibi jaakinres xinanni tsokasyamakanwe Jatíbi mato jan yoronaibokaya orakión meran Dios kexaananbi yokákanwe itan iráke akanwe
Jatianra jawen xabá xinan mato Diossen meniti iki Jara jonin xinanman jawekeskaxonbi onanti atipanyamake Ja xabá xinanmanra maton jointibo jakon imati iki Kriston akinnaton Jakon jawékiboakinres xinanti
Eara ikonbiresi non Iboki raroai jakiribi maton eakin xinanketian
Mato eon xinanbenotara en xinanyamaa iki jaskáxamanxon maton ea akinti atipanyamaaresa en onanna iki
Jawékinin maxkataxa iamai ea jaskati eara moa axea iki ea jayata jawékinin raro iti
Jatíbira en atipanke Kriston ea koxi menia
Jaskara ikenbira maton jakon jawéki ake atikomabires winoti iitainbi ea akinxon
Ja jakon joi yoikin peoi Makedoniainoax ea kanontianra wetsabaon ayamainbi mato ja Filipoain iká joi akaibaonres ea koríkinin akinna iki
Jainxonribi ea Tesalónikain ikenribi jawetiiakin maton ea koríki bomaa iki jan ea maxkatabo en biti
Maton koríki meniabichores bitin keenima riki ea Ja ea keenaikaya riki mato Diossen bebonbires jawéki kaimaxontinin
Jaskara ikenra jatíbi mato jan maxkatabo Kristo meranxon nokon Diossen mato meniti iki já jayata icha jakon jawékiainoabo
Ja non Papa Dios jatíbitianbires rabinon akanwe Ibanon jaskara
Jesokriston janenkora jatíbi Diossen jonibo en salodo bomai
Ja neno ebé iká non wetsabaonribira mato salodo bomai
Abánon ja Ibo Jesokriston jawen jakon xinanman mato akinkin
Ea riki Pablo Jesokristo betan jawen Papa Diossenbi raana joni jonibaon ea janexon raanama riki Ja Diossenra jawen Bake mawákenbi jiriaa iki
Noa keenai riki non Papa Dios betan non Ibo Jesokriston mato noianan xabáxaman xinanyares jamatinin
Jesokristora non ocha kopi mawataxbi jiriaa iki jaskaxon jakonmabires jawékiainoa noa xabáatanan non ochabo noa soaxona iki ja non Papa Diossen moabi jaskáti xinanna iketian
Eara ikonbiresi ratéke ixtonbires maton Dios jenea ninkatax ja Kristo kopi mato noixon jawen bakebo imaa ikaxbi mato jaskaketian Ja jakon joi jenexon ake maton wetsaresibi joi ikonhakin
Ikaxbi enra mato ponté yoiai yamarake wetsa jakon joi jaskatax kixpinti Jatíribi jonibokayara jake jan mato meskóakin xinanmaibo itan ja Kriston jakon joi wetsaakasaibo
Ikaxbi jaweratobaonki jaskatax kixpinti jakon joi non mato yoiantana keskámaakin yoiai jatokira Diossen kikin ramibires jawéki páketi jake Ibanon jawekeska ikax eabi iamaax naikanmeax joá ángel inonbi
Ja moa en mato yoiantana joira jakiribi en mato yoiribiai
Jaweratobaonki ja moabi maton ninkata keskámaakin wetsa joi mato yoiai jatokira Diossen kikin ramibires jawéki páketi jake Jesokriston Pablo onanmaabo
Eara keenai nato jawéki maton onantinin ebé joi akaibó Ja jaskatax kixpinti jakon joi en mato yoiaira jatonbi xinanxon jonibaon pikoa joima iki
Ja joira tsoa joninbi ea yoiama iki itan tsonbiribi ea onanmaama iki Jara Jesokristonbi ea onanmaa iki
Matonra ea ninkata iki jodío ikax ea jaskati jakátiaibo itan jatíbi ja Kriston joi akaibo jato keyoti xinanxon jato akonbireskin en masá tenemakatiaibo
Jaskarabo akí ea itainbira jatianpari keenxon ea Diossen kenaa iki jawen joi jato yoiti Moabi ea noitaanan nokon titan chixanainoabi ea katota ixon
Jaskáaxonra jawen Bake Jesokristo ea onanmaa iki Ja jodíoma jonibobi jaskatax kixpinti jakon joi en jato yoii kanon ixon Jaskáakin ea yoiabira tsoabi yókati ea kayamaa iki
Iiti kimixa baritia winota pekáopari ea Jerosalénhain kaa iki Jain kaxon en Pedro onanna iki Jaskatax ea jabé jain iká iki chonka pichika neteres
Nato kirika meran en mato yoiai joibora ikon iki Enra mato paranyamai jara Diossenbi onanke
Japekaora Siria betan Kilikia main ea karibaa iki
Jabaonra ea ninkákana iká iki
Ja noa joi akaibo ramiakatitaira ramabiribi jato jakon joi yoii nike ja noa keyokasi ikátikinbi iki ea yoii ikanaires
Jaskara ninkáxonra jabaon ea kopi Dios rabikana iki
Jatian jaskatax iiti moa chonka chosko baritia pekáo ea jakiribi Bernabé betan Jerosalénhain karibaa iki Jain kakin en Titoribi ioa iki
Jaweti jonira joi akonaibo keskati onantimatax noa tsinkitainko weikana iki noa oinni noa Kriston kixpinmaabo ikenbi jakiribi jaton esébo noa senenhamati xinanyanix
Jaskáakin noa akanabira non jato ninkáxonyamaa iki Noabiribi keena iki maton ikonhaa jan kixpinti ikon join yoiai keskati mato jaai jenétima
Jaskáyamakinra moa ea onankana iki ja jodíomabo jakon joi yoinon ixon ea Diossenbi imaa Ja jodío jonibo joi yoinon ixon Pedro imaa keskáribiakin
Ja jodíobo joi yoinon ixon jan Pedro raana Diossenribira ea raana iki ja jodíomabobiribi en jato joi yoiti
Jatian jain kaax noa iitaitian Pedro Antiokíain kaa iki Kaketian jan akai jawékibo jakonmabires iketian ointaanan beibaxon en notsina iki
Jatian Pedro beparanmetaitian oinnax wetsa joi akai jodíoboribi jaskáxokokana iki jainoax ja Bernabéribi ikanai keskati ixokoa iki
Jaskati jaax moa Diossen jakon join yoiai keskati iamakanai ointaananra jatíbi joi akaibo tsinkíkana bebonxon en Pedro yoia iki
Jaskara iken noaribi ochaoma itin keenkin non Kristo benaitianra onantibires itoxiai noaribi ochayabo
En ati iki jawéki ras akin iiwanxon enribi jakonhakin aríbai jatianra eabi iki jan jakonmaaka
Jaskara ikaxa ja eséainoax moa ea mawata keská iki Dios keenai keskatires janox
Ja kopira ja eséki ea moa koxiamai
Jaskara kopíra ja Diossen jaskáati jisáma ikenbi noa noia jawéki en ikonhayamati atipanyamake Ja esébo senenhaxes noa ochameax xabakaati iketianra Kristo noa kopi mawata yankabires ikeanke
Matoiba inontianra non mato yoia iki jaskatax Kristo korosen akana mawata Jaskara mato onanna ikenbi Tsonki aká mato meskó xinanmaxon ja maton ikonhaa joi jenemakin
Ja esébo senenhai kopírin mato Diossen jawen Xinan menia iamax Ja jakon joi ninkaxon ikonhaketian mato meniamakayarin
Yankabires onitsapixon icha jawéki maton onanaki iti iki
Yankabiresa iti atipanyamake ja maton onanna jawékibo
Diossenra jawen Xinan mato menixon meskó ratéti jawékibo mato meranxon akai Jawekopiki jaskáai Xinanyamakanwe maton esébo senenhai kopí jaskáai Janra jaskáakai jakon joi ikonhataanan mato jaki koxia kopíres
Abrahamra iká iki Dios ikonhataanan jaki koxia jaskara kopíra Diossen Ochaoma keskáakin oinna iki
Jaskara iken onankanwe ja Kristo ikonhaax jaki koxiabo riki ikon Abrahamman chiní bakebo
Jawen joi moabi Wixakaata meranra Diossen yoia iká iki ja jodíoma joniboribi ocha ayosma keskáakin imati já ikonhaax jaki koxikanketian Ja kopíra Diossen Abraham yoia iki
Mia kopiresa jatíbiainoa jonibo en jato jakonhanoxiki akin
Jaskara kopíra ja Kristo ikonhaax jaki koxiaibo akai Diossen jato jakonhakin Abraham aní keskaribiakin
Ikaxbi ja Moiséssen esé senenhaaxes jakon jakasaibora moa onsá meran ikanai Jaskarabo yoiira ikai Wixá meran neskati
Ja esé kirika meran iká jatíbi esébo senenhayamaibora jakonmabires winókanti jake iki
Jaskara ixonra moa non kikinhakin onanke ja esébo senenhaaxbi tsoabi jaton ochameax xabakaati atipanyamaa Diossen joi meran ikai neskati Ja jakon jonira Kristoki koxiaxes jati iki iki
Jaweratonki ja esekan yoiai keská senenhai jara ja kopíres kixpinmeetiki iki
Esébo senenhayamaxon non ramibires teneti ikenbira Kristo non ocha kopi jakonma joni keska mawáxon noa kixpinmaa iki Wixá meranra ikai neskati
jatíbi jakonma jonibora jiwin paniax mawákanai iki
Jaskáakinra Diossen anike Abraham betan jawen chiní rarebo yoikin jato betan senenhati jawékibo Ja Wixá meranra icha chiní rarebobo yoii ikama iki Jain yoiai riki
Westíora chiní rarebobicho ja iki Kristo
Ja kopíra en mato yoiai
Ikaxbi ja Abraham yoinontianra wetsa joni yoimaanan Diossen yoiamaa iki janbixamanra yoia iki
Jaskarama riki ja esekan noa ochankonia xabáati atipana iketianra ja esé senenhaa kopíres noa Diossen ochaoma keskábo noa imakeana iki
Ikaxbi Diossen joi meran noa onanmai Jatíbi jonibo ochan jatoaresabo ja Jesokristo ikonhaax jaki koxixonres ja Diossen noa meniti yoinibo biti inon ixon
Jatian noa jaki koxiti joámapari inontianra esekan xepoa keskábo noa iká iki ja ikonhaax jaki koxiti jixtiai kaman
Ikaxbi ramabiribira moa ja ikonhaax noa jaki koxiti jaketian ja esekan ikintinin moa noa maxkáyamake
Ja Kristo Jesús ikonhaa kopí riki mato jatíbi moa Diossen bakebo
Ja Kriston janenko baotizanmeetabora moa Kristo betan westíora xinanyabicho baneta iki
Ibanon tsoabires jodío itan jodíoma yonokanai joni itan jato yonoai joni jainoax benbo itan ainbo inonbira moa Kristo ikonhaabo ikax mato jatíbi westíora xinanyabicho ikanai
Jaskara Kristonabo ikaxiki mato Abrahamman kikin rarebobo jaskara kopíra ja Diossen meninoxon yoini jawékibo matonribi biti jake
Ja jawen papan mawákin jatíbi jawéki iboamaa joni bakepari ikaxa westíora yonoti joni keskares iki jakaya jawen papan jatíbi jawékibo iboamaa ikaxbi
Ja bakera jan ikinaibaon koiranapari iki ja meniti jawen papan yoini jawékiboyabi moa jatio ani iken jawen papan meniti yoini nete senenai kaman
Jaskaraxamanribira noa rama iitai Noa bake inontianra nato nete jan koxia jawékibaon noaaresabo ikana iki
Jaskara noa iitainbira jaskáati xinanni nete senenketian Diossen jawen Bake raana joáx ainbo meranoax pikota iki Joxonra ja Moiséssen esekan jaskáati yoiaiboribi senenhaa iki
Jaskáaxon ja esekan iboabo ikenbi kopíaxon noa xabáanox itan jawen bakebi keská noa Diossen imati kopí
Jatian moa jawen bakebo noa ikenra jawen Baken Xinan noomeran noa Diossen axona iki Ja xinanman imaara non akai Dios betan yoyo ikin Mia riki nokon Papa akin
Ja Dios onanamatianra mato ikana iki ja ikonma diosbaon iboaabo
Ikaxbi ramara moa maton Dios onanke onantiakin yoia Diossenkayara mato onanna iki
Jawekopiki ja esébo itan ja iresa koxioma jawékibo maton jenekaxamai
Matoki jakiribi ja jawékibo iboamakasai
Jaskara isinyanixbi ea matoiba kaara iká iki matona westíora tanakaati jawéki iken ea matoiba imayamati keskábi jakonxaman xinanyaxonres maton ea bia iki westíora ángel keskáakin itan Kristobi keskáakinribi xinantaanan
Jatian jawekopiki moa mato rama jaskati raroyamai
Ja ikon joibo en mato yoia kopíki moa maton rawíakin ea xinannai
Ja jonibaonra mato akinkasai ikaxbi jakonxaman xinanyaxonma Jabora keenai moa mato nobé ikí jenétaanan jaton yoiai joibores ikonhataanan mato jato betan rabétinin
Jakon riki wetsaboribi non akinti ikaxbi jakon xinanyaxon Ea matoiba iketianbicho jato akinnai iamakanwe jatíbitiankaya jaskákanwe
Bakebo enra jakiribi mato kopi masá xinannai Bake pikókin chexaa ainbaon masá teneai keskáakin ja Kristo betan mato westíora xinanbicho ikai kaman
Jainra yoiai Abrahamra iká iki rabé benbo bakeya iki ixon
Ja jawen yonotiki bakea iká iki jatonbi xinanxon aká pikota bake Ikaxbi jawen awinki bakeara iká iki Diossen yoini joi seneni pikota
Jaskarainoax iki ja Agar Arabiain iká Sinaí janeya mananki yoinmeeta Ja iki nato main iká Jerosalén yoii iká Ja jema iki jainoa joniboyabi inaaxon yonokanai joni keskabo
Ikaxbi ja naikanmea Jerosalén ikainra tsoa inakaatabo yamake Jatian noa iki ja jemamea bakebo
Ja wetsa bakebires ikai keskati pikóni bakenra ja Diossen Xinanman pikota bake ramiakatitai Ramatianra jaskáribiakanai noa Diossen bakebo iketian
Ikaxbi
Jawe ikiai Diossen joi meran
Moa jaskati jaax jakiribi jakonma jawékibo iboamaax yankabires yonokanai keská iamakanwe
Ea riki Pablo en mato yoiaipari ninkákanwe
Ja maton jakina rebichi xateaxes kixpinti ikenra ja Kriston aká jawékibo moa jawemabi iti iki
Enra mato jakiribi yoiai jaweratobaonki jaton jakina rebichi jato xatemai jabaonra jatíbi eséboribi moa senenhati jake
Mato ja esé senenhaxes ochaoma keská ikasaibora onantibires moa Kristoki koxii jenetabo iki Jainoax ja Diossen mato noixon akinkasai jawékininribi mato keenyamake
Ikaxbi nonbiribi onanke ja Diossen Xinanman akinares Kristoki koxiketian noa Diossen ocha ayosma keskáakin imati Jaskaratonra noa manáke
Nonra Kristo Jesús iráke akai ramara non jakina rebichi xatéya iamax xatéoma iti moa jawekeskamabi iki Ja noimisti xinanman amaa Kristo ikonhatikaya riki bebonbires jakon
Jatian tsonkayaki mato wetsa xinan bimaxon ja ikon join yoiai keská ati mato jenemaa
Nato jawékira jan mato kenaa Diossen mato jenemaama iki
Jatian enra ja non Iboki koxitaanan ikonhai moa maton wetsa keskáakinbo xinanyamai Ja wetsaresibi joi yoianan jato meskóbo xinanmai jonibora Diossen kastiganoxiki ibanon tsoa inonbires
Jawetianki minbix noikaata keskákinribi min jato noiai jatianra min jatíbi esébo senenhai ikira ikai Diossen joi meran
Jakopi koiranmeekanwe natexananax pianananai keskábora mato inake Jaskati jaaxa matonbinix ramianani mato keyóresti iki Diossen Xinanman imaa keskatires jati
Jaskara ikenra en mato yoiai
Diossen Xinan keenai keskábores axoni jakanwe Jaskati jaaxkaya ja maton jakonma ati xinannai keskábores akí jayamakanwe
Ikaxbi ja Diossen Xinanman ati yoiaires akai ikaxa moa mato esekan yoiai keskati jati yamake
Ikaxbi ja Diossen Xinanmanra noa imai noimisti xinanya raroxaman xabáxaman xinanya manátia noibamisti xinanya jakon xinanya itan senenhati xinanya
Jaskara jawékibora Diossen Moisés menini esekan jawekeskaxonbi jakonmaati atipanyamake
Jatian ja Kristo betan ikábaonra moa jaton ocha yora korosen akana iki jatíbi jaton tsini xinan itan jaton jakonma jawéki ati xinanyabi
Jakopira rama Diossen Xinanman akinares jaa ikax jan yoiai keskáres akí noa jati jake
Jaskati jaax moa noa rabírestima iki noa rawikanantima iki wetsabaon jawéki oinnax keeni noa notsirestima iki
Nokon wetsabo moa mato ikoni Dioski koxiabo ixonkaya westíora ochan pakéketian onantaanan jakonhaxonres akinkanwe ibanon xinanmeetax ponteti
Ikaxbi jato jaskáakin akini kikinni koiranmeekanwe matoribira ochan pakénake
Atikoma jawékiainbo akinanankanwe Jaskati akinnanani jaxonra ja Kriston jaskáati yoinibo maton senenhai
Jaweratoboki jaskarama ikaxbi jato xewinaton xinanmeetai jabora jatonbinix paranmeetai
Mato Westíorabokayara matonbinix oinmeeti jake ja maton akai jawékiboki jakon iki ikax jatian jakon iketianra maton xinan meranbiribi mato rabíti iki Jaskati ixonra maton wetsabo jakonma xinanmatima iki
Noa westíorabaonra non ikábiribi ointaanan non onanti jake jaskati noa jakana
Ja Diossen joi onanmakanaitoninra jan axeaibiribi jatíbi ja jayata jawékinin akinti jake
Matonbinix paranmeeyamakanwe Tsoabira Dioski xiroti atipanyamake Jaweboki jonin banai jaribira jan tsekati jake
Jatian ja Diossen Xinanman akinna jawen keena keskáres akábora jan akinna kopíres jatíbitian jati neteya iti iki
Jaskara kopí jakon jawékibo akí jatsanyamanon akanwe Jaskáakin jéneyamaxonra non kopí biti netebiribi nokoketian non biti jake
Oinkanwe ja nokon mekenmanbixaman ani letrabaon en mato rama wixaxonai
Ja maton jakina rebichi mato xatemakaskin teaibora jonibo betan jakon ikáskinres mato jaskáaibo iki Jabora keenyamai Kristo korosen akana mawata joi yoiai kopí ramiakantinin
Ja jaton jakina rebichi xatéyabaonra jatíbi eséboribi senenhayamakanai Jaskáakinbira maton jakina rebichi mato xatemakaskanai jabaon teaxon mato amaa ikax jonibaon oinna jan rabínoxonres
Non jakina rebichi xatéya iamax xatéoma itira jawemabi iki noa bená jonibo ikákayariki ikon kikinbires jakon
Abánon Diossenbi jatíbi nato join yoiai keskati jakanabo itan ja ikonkon Israel joniboribi jato jakonxaman imataanan jawen noibamisti xinanman jato akinkin Ikonkon Israel jonibo riki ja Jesokristo ikonhaax jakanabo
Nenoax orira moa tsonbi jakonmaatinin ea keenyamai Nokon yora riki tóabires ja oinxonra ea onankantiki ja Kriston joi yoiai kopí ea akana
Nokon wetsabo ja non Ibo Jesokriston jawen jakon xinanman mato akinbanon
Moatianbora ichaakin itan meskóakinbo profetabo meranxon non rekenbo Diossen yoyo aka iki
Jaskataxa ángelbo xewina baneta iki jabaon jane xewina kikin janeribi bia ikax
Jatian jawen reken Bakebiribi nato neten raanaxa Dios neskata iki
Jatíbi ja nokon ángelbaon rabibakanon iki
Jatian ja ángelbo yoii ikai Dios neskati
Nokon ángelbo riki niwe keskabores jatian nokon yonotibo riki chii tiritai keskábores iki
Ikaxbi jawen Bakebiribi yoii ikai neskati
Jatíbitian Apo riki mia Diossé jato ikinkinra atibi keskáakin jato ikinnai
Jakon jawékibores noixonra jakonma jawékibo min omisa iki jakopíra mia Diossen katota iki min Dios ixon jaskáaxonra ja miibetan ikábo bebonbires raro mia imaa iki iki
Jainoax iribai neskati
Ibó peokootiainxonbira jaki mai koxitibo min aká iki Ja naibo riki min mekemanbixaman min aká teebo
Jatíbi jabora keyónoxiki ikaxbi miabiribira jatíbitian jaai keyóyamai jatíbi jabora chopa ikai keskati payónoxiki
chopa atinra min katónoxiki wetsa chopa sawetininra min anoxiki ikaxbi miara miabi iti iki min jatira jain keyota yamake iki
Jawetianbira Diossen westíora ángelbi yoiama iki
Nokon mekayao yakáwe ja min rawibo en mia jan penítiaxonai kaman akin
Jatíbi ángelbo riki xinanres ja kixpinmeetibo akinni teekanon ixon jato Diossen raanabo
Jaskara kopí riki ja non ninkata joi non kikinhakin onanna iti noa wetsaorinaketian
Ja ángelbaon yoiai joibora iká iki kikin koxi jatianra ja senenhayamai yoitimatax ochaabo atixonbi jato Diossen kastigana iki
Jatian jawekeskataxmein noa kenekaati iki ja kixpintinin ratéyamaa ikax
Nato kixpinti joira non Ibonpari yoikin peoa iki japekáora ja ninkatabaonbiribi tekikin noa yoikana iki
Diossenra ja non yoii iitai bená nete nokóketian ángelbo koxi iti jato imaama iki
Jaskara ikenra Wixá meran ikai neskati
Jawerin westíora joni min já xinanti Jawerin ja jonin bake min jairaakin xinanti
Basimaxokores ángelbo namanbires itira min imaa iki jaskara ikenbira kikinni ninkakaatai itan aniakin oinkanai min imaa iki
Jatíbi ja Diossenabo itan jan jato Diossena imaiyabira noa jatikaxbi westíora papayabicho iki
Jaskaranixa ja Jesús nokon wetsabo riki mato akin jato atin rabinyamai
Jainoax iribai neskati Jakira ea koxiai iki
Neskáaxonra xabáa iki jatíbi ja mawátiki rakékin jatíbitian Satanás iboamaax jakana ikábo
Jaskarainra onanti iki ja ángelbo akinox nato neten Kristo joáma jara joá iki ja Abrahamman chiní rarebo jato akinti kopí
Jatian jaribi jaskati tanakaatibo onitsapita ixonra rama ja jaskati tanakaataiboribi jan jato akinti atipanke
Jesossenra jan ati ikábo Dios senenhaxona iki jaskara tee ati ja imaa ixon ja Diossen xobonko teekin Moiséssen aní keskáakinribi
Ikaxbi Jesúskayara ja Moisés akai bebonbires aniakin rabikanti imaa iki ja xobo ayamakinbi jan xoboaka jonires kikinhakin rabionkanai keskáakin
Jatíbi xobo riki westíora jonin aká ikaxbi jatíbi nato neten já jawékibo riki Diossen akábobires
Moisésra iká iki westíora yonoti ikax ja Diossen xobonko teekin ja atibo senenhaai jatian jawen teera iká iki ja ramakaya Diossen yoiti jawékibo ikonkon onanna ixon jato onanmati
Jaskara kopíra ikai Wixá meran Diossen jakon Xinan neskati
Rama netebi mato Diossen yoiai ninkáxon
maton jointibo chorixayamakanwe jaskati yoitimakin akana iki jain joni jayamainkoxon Dios tanakin
Jainxonra ja chosko chonka baritia en tee akaibo oinxonbi maton rekenbaon ea tanakana iki
Jaskara kopíra jatoki sináxon en jato neskaa iki
Jaskara kopíra ikonbiresi sinatax ea ikoni neskata iki
Jaskarabo iken koirameekanwe nokon wetsabo jakonmabo ochati jointiabores ikaxa ikonhakaxamai ja jiria Diossibakeax mato ochókanake
Jaskáyamaikaya netetiibi wetsabo betan eseanani xinan koxikanwe ja rama netebi iki iká joi Wixá meran japariketian jaskatax mato tsoabi ochan paranxon imaa xinan jakonmaati yoitimakantima kopí
Noabora moa Kristo betan iki ikaxbira já ikonhakin peonontian iní keskatibi senenai kaman noa jaki koxii jenéti yamake
Jaskara yoiira ikai Wixá meran neskati
Rama netebi mato Diossen yoiai ninkaxon maton jointibo chorixayamakanwe ja moatian yoitimatax ikáni keskatiribi iki
Jatian tsoaboki ikana iki ja Diossen jato yoiai ninkataxbi jaki yoitimati
Jatíbi ja Egipto mainmea jato Moiséssen pikonibora ikana iki jaskati yoitimai
Jatian tsoabokiribiki iká iki ja chosko chonka baritia Dios sinati
Jatian tsoaboki ikonkon Diossen yoia iki jain jato tantimati mainko jikimatima
Jatíbi ja jaki yoitimatabora aká iki
Jatianra ikonkon non oinnai ja Dios ikonhayamakana kopí ja main jikiamakani
Jaskara iken jabé tantii kati noa Diossen yoini japariketian koiranmeenon akanwe mato jatíribibora jabé iamanake
Jabaon akáni keskáakinribira nonribi ja jakon joi yoikanai ninkata iki ikaxbi ja ninkákanatonra jawe jato akinyamaa iki ja joi ikonhayamakanai kopí
Eara sinatax ikonkon neskata iki
matora jawetianbi jikitima iki ja en mato jain tantimatinko iki Ikon riki ja nato nete jonianontianbi jawen tee moa Diossen senenhaa iká
jatian wetsankora ikai ja kanchis nete yoii Wixá meran neskati
Jatianra nato Wixá meran jakiribi yoiribiai
Ikaxbira maxkáparike ja jain tantitiain jatíribibo weíkanti Jatian ja jatonpari ja jakon joi ninkatabora jikiamakana iki jatonbinix yoitimatax
Jaskara kopíra jakiribi noa Diossen westíora nete meniribia iki ja riki rama netebi jara moa basi winóni pekáopari Davidkan yoia iki ja Wixá meran non yoiwana keskáakin
Rama netebi mato Diossen yoiai ninkáxon maton jointibo chorixayamakanwe akin
Jatian ja israelbo Josoékan jato tantimani iketianra wetsa netebo moa Diossen yoiamakeana iki
Jaskara ikenra ja Diossen jonibo jakonax jain tantii bokantipari jareske
jaweratoboki ja Diossen noa tantimati ikainko jikiai jabora jawen teeainoax moa tantiai jawen teebo ayontaanan Dios tantini keskatiribi
Ja jain noa Diossen tantimati ikainko jikinoxkaya koxinon akanwe jaskatax ja ikonhayamaibo ikáni keskatiribi tsoabi ikantima kopí
Jatíbi ja Diossen joniani jawékibora já bebon joné iti atipanyamake jaweara jatíbi jixtibires iki Jara anoxiki jatíbi ja non akábo non yoipakekin Jesús iki Sakerdotebaon Koxi
Ja Diossen Bake Jesús riki non ani Sakerdotebaon Koxi jara naikan kaa iki
Jaskara kopíra ja ikonhaa ikax jaki koxii noa jeneti yamake
Ja non Sakerdotebaon Koxinra non atipanyamaa onanxon noa akinti atipanke ja noa ikai keskatiribi jápari tanakaatibo winota ixon jaskarabo winotibira ja jawetianbi ochayamaa iki
Jaskara iken noa jan noia Dioskaya rakétanma benanon akanwe jaskáaxon ja noa iorai maxkatatianxaman jawen jakon xinanman noa jan akinti kopí
Jatian ja sakerdoteboribi xinan koximaboribi ixonra jabaon ja onanmaxokobo itan ja benota keská ikax ochaiboribi noibataanan jato akinti atipanke
Jatian jaskara xinan koximabo ikax ochai ixonra jaton ocha kopibi itan ja jonibaon ochabo kopíribi jabaon Dios yoina retexonti jake
Tsoabira nato ani teeain janbix jikiamai ja Diossen kenaabores riki ja nato ani tee biaibo ja Aarónra aká iki jaskáaxon janekin
Jaskáribira Kristo janbixbi ja Sakerdotebaon Koxi iti janekaayama iki Diossenbira aká iki ja ani tee menikin jara iká iki neskati
Mia riki nokon bake rama riki ea min Papa iki
Jainoax Wixá meranribi ikai neskati
Mia riki jatíbitian Sakerdote ja Melkisedek iní betan senenribi iki
Jatian jakaya Diossen Bake ixonbira onitsapixon Kriston onanna iki jawekeskarin ja joi senenhai iti iki ixon
jatian jaskáakin jatíbi senenhaxa jatíbi jawen joi senenhaxonaibo jato jan kixpinmai itoxia iki
Jatianra Diossen janea iki Sakerdotebaon Koxi iti ja Melkisedek iní betan senenribi Diossen joinko bebonti yoii iká
Neskara jawékibo non mato yoitira ichapari jake ikaxbira onantixamahakin non mato yoitibo atikoma iki ninkáxonbi maton ixton onanti atipanyamai kopí
Moa basi Diossen joi akaibo ikax wetsabo jato axeati onanbo ititianbi riki ja peokin onanti Diossen joibo jakiribi yoikantinpari mato keeni
Jatian ja lechexokores jawékiaibo riki xoma akai bake keskabores atibi keskákin xinanti onanmabo
Ja chorix jawékiatibora yosibaona iki moa pontéakin xinanti onanbaona Jabaonra moa axeabo ixon onannai ja jakon itan jakonma jawékibo
jaskatax baotizameti ja joi akaibo mamepasxon jatoki oranti ja mawatabo jakiribi jiriti jainoax jatíbitian jaskara itiakin noa Diossen yoiti nete
Nato jawékibora non jato onanmaboresti jake Dios keenketian
Kikinxaman itikoma riki ja Diossen joi ikonhaax iitibi Dioski ochókanabaona Jabora ja naikanmea jato Diossen menia biax raroxaman ikanabo iki itan ja Diossen jakon Xinan moa bia ikanaboribi iki
Jabora moa Dios ikonhakin jenea ikax jakiribi xinanmeetanan banéti atipanyamakanke Jabora ja icha jonibo bebonxon jaki xirokin jakiribi ja Diossen Bake korosen axon tasai iikanai
Jarake maibo jaki oi kexto manaitian kikinhakin tsitsiai jatian ja wain teetaibo jato jakonxaman bimi imaxonketianra Diossen jakonhai
Ikaxbi neskáakinbo mato yoixonbira non onanke nokon wetsabó matora moa kixpinmeetabo ikax kikin jakonhain ikanai ixon
Dios iki pontébicho xinanya jara ja maton aká jawékibaon itan já noixon jawen jonibo maton jato akinnaton jainoax ramakamanbi jaskáakin maton akinni iitaibaon xinanbenoyamai
Ikaxbi non mato keenxonai riki ja mato westíorabokaya nete senenai kamanbi jaskara xinanyabi mato ikanti ja jaskaraton manatax itai maton bii kaai kaman
Noara keenyamai mato chikix itin jaskáyamaikaya ja Dios ikonhaax jaki koxiabo ixon jatsanyamakin ja jatíbitian jayáti jato Diossen meniti yoia bii kaai mawakanwe Ja senenhabekonti joi Diossen senenhai
Ja senenhabekonti joi Diossen Abraham yoinontianra já xewina wetsa joni ja bebonmeax yoyo iti yamaketian janbix yoikaata iki jan yoiabo akonkin senenhanox
Jonibaonra akai jato yoyo ika joi ikon inon ixon jato xewina jonipari janekin jatian jaskáakin jato yoiakanara moa tsonbi jawe yoiti yamai akonkin senenhati iketian
Diossenra ja jatíbitian jayáti jato meninoxon yoini bikantibo onantiakin jato oinmakasa iki já yoyo ika joibo wetsaayamakin Jaskara kopira ja jato menitibo ikon inon ixon janbi jato yoia iki
Ja nato manátininra jaoraobi taxkemayamakin akonkin non kaya koiranna iki taxkemayamakin anklanin wapóro tewanai keskáakin Noa jan manatara ja Diossen xobo meran iká chopa panaabi bebanbaini naikan nokota iki
ja Diossiba nokóti baira moa noa Jesossen kepenxona iki Jaskataxa ja Melkisedek iní betan senenribi jatíbitian Sakerdotebaon Koxi iki jikia iki
Ja nato netenxon chonkankonia Westíorabo menikana biaibo riki mawatai jonibo jaskara ikenbira Wixá meran yoiai ja chonkankonia westíorabo menikana bia ikaxbi Melkisedek japaria
Jatianra non yoiti atipanke ja Levikan rarebobo ikax sakerdote ixon ja rama chonkankonia westíorabo menikana bii iitaibaonribira Abraham meranxon chonkankonia westíorabo Melkisedek menikana iki ixon
Ja Abraham reteanantanax joaitian ja bechii Melkisedek kanontianra ja Abrahamman chiní bakebo joniamapari ikaxbi moa ja meran ikana iki
Jatian moa wetsabo sakerdote iketianra eséboribi moa wetsaresibi kaai
Jatian ja yoii Wixá meran ikai non Ibora wetsa tsamá Israel jonibaon rarebo iká iki jainoara tsoabi sakerdote ikáma iki
Jatíxonbira onankanke ja non Ibo Jodakan rareboibakeax pikota jatian ja rareboibakeax sakerdote itibora Moisés jawebi yoiamaa iki
Jatian jaskarainra onantibires iki ja nato bená sakerdote pikota Melkisedek iní keskaribi
Jara ja jawerato rareboibakeaki iti iki ixon esekan yoiai keskati ikáma iki Jara jatíbitian jati atipana koxin imaa iká iki
Mia riki jatíbitian sakerdote ja Melkisedek iní betan senenribi iki
Jaskara ikaxa ja moatian esé moa jawemabi baneta iki jawe koxiomabobi itan iresbiresa
Ja Moiséssen esekanra jato jakon imati atipanyamaa iki Jatian jawen toanra wetsa bebon jakonhira iki noa jaon manata janra noa Diossiba jakonhaxon nokómai
Jara Diossenbi imaa iki akonkin jaskara iti yoitaanan Jatian ja wetsa sakerdotebora janekaakana iki akonkin jaskara itibo yoixonmabi
Ja non Ibonra akonkin jaskara iti yoia iki
Jaskarainra Jesús iki ja jakonhira senenhabekonti bená joi Diossen nobetan aká iorai jakon
Ja reken sakerdotebora ikana iki icha mawákin moa jaton tee chibanti atipanyamaibo ikax
Ikaxbi Jesússa jawetianbi mawáyamai ikax jawen toan wetsa sakerdotebo jikiti atipanyamake
Jaskara kopíra ja Dioski nokókasi jaki beaibo jatíbitian jato jan kixpinmati atipanke jara jatíbitian jake jaskáaxon jato Dios yokáxonti kopí
Jara wetsa sakerdotebaon koxibo keskáma iki jara maxkáyamake jawen ochabo kopípari ataanan japekaopari ja wetsabaon ocha kopibo netetiibi yoina retexon menotinin
Jaskáyamaikayara moa jatíbitian iká iti kopí westíoraibicho janbix menikaatax non ochabo kopí Jesús mawata iki
Ja non yoiibea bebonbires jakon riki ja non Sakerdotebaon Koxi naikan itina Diossen ani yakati mekayao yakata
Jainoaxa teeti itai sakerdote keskatibi ja ikonkon Diossen xobonkoniaxxaman ja xobo riki non Ibonbi aká jonibaon akáma
Jatíbi sakerdotebaon koxibo riki Dios bexonkanai jawékibo jato menixonti itan yoina retexon jato menoxonti janekanabo Jaskara kopíra Jesokristonaribi jati jake ja jato Dios menixonti
Jatian nato mainbi ikaxa jawekeskataxbi já sakerdote iamakeanke nenora moa sakerdotebo jake ja Moiséssen esekan yoiai keskáakin Dios jawéki bexonkana jato menixonaibo
Ja mananmanxon en mia jaskáakin ati oinmani keskáakinxaman jatíbi awé akin
Ikaxbi jonibaon senenhayamakanai oinnax Ibo iká iki neskati Ibonra yoiai Netera nokónoxiki ja Israel jonibo itan Jodá jonibo betan en bená senenhabekonti joi ati
Ja nato bená senenhabekonti joi en akaira ja Egipto mainmea jaton rekenbo en metsontaanan pikonontian aní keska itima iki
Ja en senenhabekonti aká joibo jabaon senenhayamaitianra aká iki en jato jenekin ikira ikai ja Ibo
Ja netebo moa winota pekáo Israel jonibo betan en bená senenhabekonti joi akaira inóxiki neskara ikira ikai non Ibo
Nokon esébora jaton xinan meranbo en imanoxiki itan jaton jointi meranra en wixanoxiki Eara inóxiki jaton Dios jatian jabora inóxiki nokon jonibo
Moara maxkáyamanoxiki tsonbi jabé joni itan jawen kaibobo non Ibo onankanon ixon jato yoiti jatíxonbira ea onannoxikanai ja kikin itan kikinma jonibaonbi
Ja bená senenhabekonti joi atikiriti Dios yoyo ikátoninra ja moatian senenhabekonti joi aká moa jawemabi imaa iki jatian moatian ikaxa basima maxkáke moa keyoti
Ja reken senenhabekonti joi Diossen aká inontianra nato mainxon Dios rabiti kopí jawen xobo meran jikinoxon jaskara senenhatibopari jaa iki
Jatian ja rabé itin chopa nachitea pekáora iká iki ja Dios iká chité akin akanai
Jatian ja bonanti pekaten iká iki ángel kerobinbo akana jain Dios iká onanti inon ixon jaton peibaon iká iki ja bonanti mapoa
Ikaxbi ramaparira nato jawékibo non mato onantiakin yoiti atipanyamake
Jatíbi neskara jawékibo moa ayonaxa chibanmai ja sakerdotebo jikikatikanai ja reken xobo chiteain jaskáxon Dios rabiti kopí
Neskara meranxonra ja Diossen Xinanman noa onanmai ja reken chité Diossen xobo meran japariketian ja Dios jain iká chité kepenmapari iká
Jatíbi neskarabo winotatonra rama netebaon noa oinmai ja Dios menikanai jawékibo itan ja yoina retexon Dios menikanaitonin ja jain Dios rabii tsinkitaibaon xinan meran iká jakonmabo jato soaxonti atipanyamaa
Ja wixaa joni mawatamapari ikenra ja wixá jawe koxiomabi iki jawetianki ja joni mawatai jatianparira ja wixá koxi iki
Jaskara kopíra ja reken senenhabekonti joi Diossen akainko yoina retekana jimiribi chikota iki
Ja esekan yoiai iká iki jatíbi jawékitanixaman jimin soakaatai jatian jaskati jimi chikoyamaitianra Diossen jaton aká ochabo xinanxonkin jeneyamai Kristonres jonibaon ocha soai
Kristora ja naikan iká jisaakin jonibaon Dios xoboaxona meranxoko jikiamaa iki jara jikia iki ja naikan iká ikon Diossen xobonkobixaman jaskatax rama Dios bebomeax noa kopi yoyo inox
Jara ichai jikinox jain jikiamaa iki ja baritiatiibi sakerdotebaon koxi jain Dios iká chiteain yoinanin jimires boi jikiai keskati
Jatian jaskati iwanketianra peokoonontianbi Kristo moa ichai mawata ikeanke
Ikaxbi rama moa netebo senenkaitianra westíoraibicho janbix menikaatax mawati Kristo joá iki jaskáaxon non ochabo noa soaxonti kopí
Jatíbi jonira westíoraibicho mawatai jaskata pekáora jaton akábo kopí jain bokantibo jato yoixonti nete nokotai
Jaskatiribira Kristo janbix menikaatax westíoraibicho mawata iki jaskáxon icha jonibaon ochabo jato soaxonti kopí
Ja Moiséssen eséra iká iki ramakaya iki kaai jakon jawékibaon otares ikonkon jabixamanma
Jaskara kopíra ja esekan jawetianbi ja baritiatiibi yoinabicho Dios retexonaibo jato jakon imati atipanyamake
Ja esekan akonkin jaton ochabo soaxonti atipana iketianra ochaitonin xinanmeeyamakin Dios yoina retexonkin moa jenekeankana iki
Ikaxbi ja Dios yoina retexonkanaibo riki ja ocha akábo jato jan baritiatiibi xinanmai
ja waka benebaon jimin itan ja kabrabaon jimin ochabo soati atipanyamaa kopí
Jaskara kopíra Kriston nato neten jokin Dios neskaa iki
Miara yoina retexonkantinin itan jawékibo menikanti keenyamai jaskáyamakinra jonin yoraya min ea imaa iki
Miara keenyamai ja yoinabo menokanti nin ochabo soaxonon ixon jawékibo menokanti
Nenora ea itinke ja ea yoii kirika meran wixakaata keskati ja min xinanna keská ati kopí Diossé akin
Rekenpari yoiai riki
Dios keenyamai yoinabo retexonkantinin nin jawékibo menikantinbi nin jaton ocha soati kopí yoinabo kikinhakin keyo menoxonkantininbi
Jaskara jawékibo esekan ati yoiai ikenbi
Jainoax iribai
Nenora ea joke min xinanna keská akí iki
Jaskáaxonra ja moatian yoinabo retekatikanaibo keyotaanan jawen toan bená jawéki aká iki
Diossenra noa jawenabobiribi imaa iki ja Jesokristo Diossen keena keskáres akí janbixbi westíoraibicho menikaatax mawata iketian
Ikaxbi Jesokristora westíoraibicho ochabo kopí mawata iki Jaskata pekáora Diossen mekayao yakata iki
Jainra itinke jawen rawíbo Diossen jain já penítiaxonai kaman
Janra westíorai mawatatonbicho ja Dioski kikinni menikaatabo jatíbitian jakonman senenabo itiakin jato imaa iki
Jatian jara Diossen Xinanman noa onanmai neskáakin yoixon
Ja netebo winota pekáo ja bená senenhabekonti joi en jato betan akaira inoxiki neskara ikira ikai ja Ibo
Nokon esébora jaton jointi meran en imanoxiki itan jaton xinan meranra en wixanoxiki
Jaskara ikenra en mato yoiai nokon wetsabo ja Jesokriston jimi kopíresa rama rakétanma jain Dios iká chité meran noa jikiti atipanke
ja chopa nachitebi bebanbainkin jan jati bená bai noa jan kepenxonatoninbi Ja iki jawen yorabi yoii iká
Noara ja Diossen xobo koiranna westíora kikin ani sakerdoteya iki
Jaskara iken xinan meran ikonkon ikax itan akonkin ikonhaa ikax jain Dios ikainbixaman nokónon akanwe Moa xinan meran jakonma aká soakaatabo itan nekebi moa jakonxaman onpaxen chokita keskábo ikax
Jawenbi taxketimaakinkaya ja noa jaon manata ikonhakin jeneyamanon akanwe Diossenra noa yoia jawékibo senenhati iki
Jaskatax wetsabo betan akinananni bebonbires noimis iti itan jakon teebores atikaya xinanon akanwe
Dios rabí tsinkiti jeneyamanon akanwe ja jatíribibo jaskati axeabo ikax boyamai keskati iamai Jaskáyamaikaya wetsabo betan xinan menianannon akanwe ja non Ibo joti nete moa ochómabires iketian ointaanan
Jatian ja ikon joi onanna pekáobi nonbix keenax noa ochakaresaitianra ja ocha kopi mawáti moa wetsa jawéki yamake
Jatianra noa manáresti iki ja non akábo yoixontaanan ja jakonmabires masá teneti chii tiritai meran Diossen jawen rawibo jato potatiainribi noa potatinin
Jatian jaweratoki ja Moiséssen eséki yoitimatai jara rabéxon iamax kimixaxon oinxon ikon yoiaitian jawebi onísayamakin reteti iká iki
Enra jonibo jato ramiakai jabaon jato aká keskáakinribi jato kopíxonkin iki iká
Kikinbires onsá riki ja jiria Diossen mekenman paketi
Ikaxbi matonbiribi xinankanwe ja reken maton Diossen joi ikonhanontianra kikin atikomabires onitsapiti jawékibo koxi xinanyaxonres maton tenea iki
Jatíribi matobora icha jonibo bebonxon mato masábo tenemaanan mato ichaabokana iki Jatian jatíribibora jato jaskáakin akanaibo betanribi kikinni onitsapikana iki
Jaskara iken Kristo ikonhaax jaki koxii jeneyamakanwe Jatianra jan mato meninoxon yoia jawékibo maton binoxiki
Matobora ja onitsapiti jawékiain koxi xinanyabo iti maxkákanke Jaskatax ja Diossen xinannai keskáxamanbo itaanan jan meninoxon yoia jawékibo maton biti kopí
Ikaxbi noara já ikonhakin jenetaanan manotiain boaiboma iki Jaskáyamaira noa já ikonhaax kixpinmeetabo iki
Ja ikonhaa iti riki oinnaxmabi ja non biti jawékinin manata iti Ikon riki ixon non oinnama jawékibo ikonhati
Ja ikonhaa ixonra non onanke nato nete joniakin jawen yoyo ikatoninres jatíbi jawékibo Diossen aní Jaskara kopíra ja non oinyosma jawékibo Diossen aká non rama oinnai
Ikaxbi já ikonhama ixon Dios keenai keskábo ati jawékira atikoma iki Ja Dios benaitoninra ikonhati jake Diosra jake ixon itan já benaibora ja bikanti jawékibo jato meniai ixon
Já ikonhaa ikaxa Abraham Diossen kenaa yoitimayamai ja janbi meninoxon yoia main jaai kati kopí pikota iki Jara jawen mainmeax kaa iki jaweranoki ea kaai ixon onannaxmabi
Já ikonhaax jaki koxia kopíra Saran bakeayosma ixonbi itan Abraham yosixoko ixonbi Diossen koxi meniatonres bakea iki Ja jaskara jato imati yoiabora Diossen akonkin senenhai ixon ikonha kopíres
Jaskáakin Abrahamman kikin yosixoko moa koxioma ixonbi bakeara jawen chiní rarebobo kikinbiresi kaikanike Ja naikanmea wixtinbo itan aniparo kexá iká maxibo non oinna keskati tson toponmati
Jaskatibo yoyo ikáni iketianra non kikinhakin onanke ja jain ikanti maibiribi benai jabo ikana
Ja jainoax jokonkani mai xinanni jaskakani ikaxa jakiribi ja main boribakeankana iki
Jaskáakin já ikonhaa ixonra Diossen Abraham tanaa ja jawen bake Isaak retenoxon boá iki Abrahamra jawen jabicho bake retexon menoti jawemabi iká iki Diossenbi neskaakin yoia ikenbi
Ja Isaak meranoaxa icha min chiní rarebobo kaikanti jake akin
Abrahammanra onanna iká iki Diosra ja mawákanabo jiriati atipana koxia iki ixon Jaskáakinra Isaak mawataxbi jakiribi jiria keskáakin xinanna iki
Jaskati Dioski koxia ixon ja Isaaknin jawen bake rabé Esaú betan Jakob yoia iki Diossen jato jakon imaboresnon ixon
Jaskáakin ikonhaa ixonra Jakobnin moa mawátires ixonribi ja Josekan bakebo yoia iki Diossenbira matoki jakon xinannoxiki ixon yoia iki Japekaora jawen kekótikibi koxitaanan Dios rabia iki
Jaskararibi ixonra Josekan moa mawátires ixon ja israelita jonibora Egipto mainmeax jokonoxikanai ixon jato yoia iki jainxon ja mawata pekáoki jawen yora jawekeskakanti iki ixon jato yoia iki
Ja ikonhaa ixonribira bake pikóketian kikin metsáxoko oinxon jawen anibobaon kimixa oxe Moisés jonekana iki Ja benbo bakebo reteti jato apon yoia ikenbira rakéyamakana iki
Ja ikonhaa ixonribira moa yosi joni ikax ja faraónman bake ainbaon bake riki akantinin Moisés keenyamaa iki
Jaskáyamaira ja Diossen jonibo betanbi ramiakantin jawemabi iká iki ja ocha akai jonibo betan rarotitianbi
Janra xinanna iki ja Diossen Bake nato neten joáx ramiakana onitsapiti keskatiribi iti Ja Egiptoain ja jawékibaon rarotitianbi janra onanribia iki ja Diossen meniti yoiabo seneni kaiboribi
Ja ikonhaxibira Moisés Egipto mainmeax ja apo sinataibi rakéyamai pikota iki jaskataxa jixtima iken Dios oinnama ikaxbi janbi oinna keskati jaki koxia iki
Ja ikonhakana kopíribira israelita jonibaon ja ani Joxin paro mai manxanxaman imaatonin xitákana iki Jainxonra ja Egipto sontárobo jato ikanatonribi xitákanaitian jenen jato keyoa iki
Jaskáakin ikonhakanketianribira kanchis nete ja Jerikó jema katea chité ja israelitabaon mayákanketian ja chitébo ras ika iki
Jatian jaskáakin ikonhaa kopíribira tsini ainbo Rahab janeya ja yoitimabo betanribi mawáyamaa iki Ja joné jato oinni bekana israelitabo jakonhaxon jawen xobon jato bia kopí
Ja Gedeón iníbo ja Barak iníbo ja Sansón iníbo ja Jefté iníbo ja David iníbo ja Samoel iníbo itan ja profetabo ikánibo mato yoitibo japariaxbira ea netebo senenyamaa iki
Ja ikonhaabo ixonribira wetsa maiboribi jato bichinkana iki joni koxi ixon itibi keskáakinboribi jato ikínkana iki Diossen jato meninoxon yoia jawékiboribi bikana iki ja leónboribi jaton kexabo xeponankana iki
Ani chii tiritaiboribi nokamakana iki espadaninbo retekaskanabi jabákana iki jatíribibaonra moa yosmakanabo ixonbi jakiribi koxiinakiranxon ja reteanantiainxon jaton rawíbo jatoareskana iki
Jatíribi ainbobaonra jaton rarebo jirikanaboribi oinkana iki Jatíribibora rixkixonbo retekanainbi jato jenemakantininbo keenyamai mawákana iki jaskata pekáo jakonhirai janox jakiribi jiribiti onannax
Jatíribibora jatoki xiroananbo jato rixkikin onitsapiakana iki kadenaninbo itan kárkel meranboribi jato akana iki
Nato netemea jonibora jakon jonibo nato main jatín keenyamakanai jaskákin jato ramiakanara nato netemeax jain joni jayamainkobo boantani manix meranbo xanka kini meranbo jainoax mai kini meranboribi jonékana iki
Jaskarabo winoxonbira jabaon westíoraxonbi ja Diossen jato meninoxon yoiai jawékibo biamakana iki Já ikonhaabo ikax jakoni ikanabo ixonbi
Neskarara winókana iki jato Diossen jaskara imanoxon yoia bebonbires noaboribi ikanon ixon Jaskáaxon nobetanbi jaboribi jakonbiresxaman imati kopí
Jaskara iken ja Jesús iníbo onannax ja xinannires mato jakanti jake jara omiskin ja ochaya jonibaon ichabiresakin jakonmaakana iki Jaskarabo kopíkaya jatsanyamai xinan namanyamakanwe
Matonra ocha betan reteanankin ja Kristo iní keskatiribi mawati maton onanyamake
Jaskatira ja jawen bakebo iken Diossen esea joibaon mato moa xinanbenokanke Ja Wixá meran ikai neskati
Nokon baké ja jakonma min akaitian non Ibon ponténon ixon mia yoia ninkáxonkaxamai iamawe jainxon ja koxi joinbo mia akábi xinan namányamawe
Non Ibonra jan jato noiabo ponténon ixon jato yoiai jainxon jawen bakeakin jato xinannaiboribi jato kastiganai iki
Matonra ja masá tenetibo winókinbi teneti jake jaskáxonra jawen bakeboakin mato Diossen xinanti iki
Jakonmai ikaitian ponténon ixon jawen papan notsinyosma bakeboki jaa
Jatian maton jakonmabo akaitian Diossen jatíbi jawen bakebo akai keskáakinribi notsinhamai ikaxa ikonkonxaman jawen bakemabo mato ikanai
Noa bakebo inontianra ponténon ixon non papabaon noa masábo tenemakana jakonhakinbo non jato ixona iki
Jaskáribira ja non Papa naikan ikátonin noa kastigana itibi noa jaki jenekaati jake noa jati neteyabo ikanti kopí
Non papabaonra jaton xinannai keskáakinbiribi nato mainxon noa kastigankatikanai Ikaxbi Diossenra noa kastiganai ikonkon noa akinnoxon jaskatax já keska jakonboribi noa ikanon ixon
Ikon riki ja noa kastigankanai hora jan keentixaman jawékima Noara chexai ikaxbi jaweratonki jaskákana jawékibo onannai jara jakoni itan pontetiribi jati iki
Jaskara iken ja non meken paxkina keskábo ikax itan ranboxo yosmaa keskábo iken jakiribi koxiai keskábo ikanwe
Jatíbibo betan jakonbires xabá xinanyabo ikanwe itan jakonibo jakanwe Jatian jaskati jakoni jayamaxonra tsonbi ja Ibo ointima iki
Moa Dios noiabo ixon jenetimaakinkaya xinankanwe matora jiwi tapon moka keskábo ixon jonibo jato jakonmaakaibores inake
Matonra onanke jaskáakin moa jawen wetsa menia pekáo jawen papan jaskara meniti yoiabo bikaskinbi moa biamani Jaskáakinra kikinbiresi winixonbi ja winota jawéki kopí moa jawebi ati atipanyamaa iki
Jabaonra oinna iki tii ati jawékibo itan chii meranoax tirí pikotaibo jainra kikinbires yamé ikax niweababo bea iki
Jainoax trompeta xoon ikaibo itan Diosbi yoyo ikaiboribi maton ninkatama iki Jatian ja joi ninkatabaonra moa jaskáakin jato yoiborestima yoikana iki
ja senenhakanti esé neskati iká teneti atipanyamaxon
Jatian ja oinkanai jawékibora iká iki kikinbires onsá jatianra Moisésbobi inike neskati
Ikaxbi matora ja Sión janeya mananman moa nokokanabo iki ja jiria Diossen jemanko ja nai netemea Jerosalénhain ja Dios rabii icha ángelbo tsinkíkanainkoribi
Ja senenhabekonti bená joira Jesús meranxon aká iki jawen jiminra ochabo noa soaxona iki jaskara ikaxiki jawen jimi ja Abelnin jimi iní bebonbires jakon
Moatianra ja Diossen jato yoyo akaitian mai xakota iki ikaxbi ramara ikai neskati
Jakiribira moa maibicho imayamakin en rama nairibi xakomanoxiki iki
Ja jakiribira en imanoxiki ikaitonra noa onanmai jatíbi jan jonia jawékibo ja taxkéti atipana jawékibo keyoi kaai jaskatax ja taxkéyamaibobicho jati kopí
Ja Diossen ikinnaton noa jain jati netera wetsanko taxketaima iki Neskarabo kopíkaya iráke ayananbi Dios rabinon akanwe jawen keena keskáakin noitaanan aniakin xinanxon
Ja Diosra jatíbi keyoai tiritai chii keska iki
Ja matoiba beaibo noianan jakonhaxon jato bikanwe jaskáakinbo axonra jatíribibaon onanxonmabi ángelbo jaton xobon nokómakana iki
Ja presoboribi xinankanwe matoribi jato betanbi presoakanabo xinantaanan ja ramiakanai joniboribi xinankanwe matoribi jaskarabo winotai keská xinantaanan
Jatíxonbira ja wanoi biananana jawéki jakonhakin oinkanti jake moa biananabo ikaxa mato yosmaananti yamake
Koríkibichores noiamakanwe ja mato jayata jawékiboya ikaxeskaya jakon xinanni jakanwe Jaskara yoiira ikai Dios neskati
Ja Ibo riki ea jan akinnai jakopíra jonibaon akanti jawékibaon ea rakéyamai iki
Ja Diossen joi yoiananbi mato ikinnai jonibo xinankanwe Xinankanwe jawekeskataxboki jabo mawákana iki ixon Jabo ja Dioski koxiabo ikax ikáni keskatiribi ikanwe
Ja Jesokristora jabi iki moatianbi ramakamanbi itan jatíbitian inóxiki
Ja janxon Dios yoina menoxonainkoniara ja moatian Diossen xobonko teetai ikátikanai sakerdotebaon piti atipanyamake
Ja sakerdotebaon koxinra ja yoina jimibo ja Diossen xobonko bokatiai jaskáxon jaton ochabo soaxonon ixon Dios menikin ikaxbi jaton yorabora apaokanike jemamaan boxon menokin
Jaskáribiakinra jawen jiminbi jawen joi akaibo jakon jonibo imati kopí jemamaanbires boxon onitsapiaxon Jesús retekana iki
Jaskáribiikaya pikotax Jesús betanbi bonon bokanwe jaskatax já retekani keskatiribi onitsapianan mawáti xinanyaboribi inox
Nato netenra jatíbitianxaman noa jain iti yamake jaskáyamaikayara jain noa jaai kati bená jema manaax noa ikanai
Jaskara kopíra Kristo kopíres jatíbitian non Dios rabiti jake neskáakin rabiira jatíbi non ikáboyabi noa Dioski menikaatai jaskáakinra non kexakanbi non Dios rabiti jake
Jaskara iken jakon jawékibores akí jakanabo ixon ja mato jayata jawékininbo wetsaboribi jato akinkanwe Neskati mato akinanannaitianra Dios raroai
Noki orankanwe jatíbiain jakonires itiakin xinannaibo ikaxa jakonma aká non xinan meran yamabo noa ikanai
Jainxon ixtontaniribi matoiba kanon ixon ea Diossen akinti kopíribi orankanwe Senentiainbi jato salodana
Nokon wetsabó jatsanyamakinpari mato koxinon ixon nato ichama joibo en mato wixaxonabo ea ninkáxonkanwe
Jainxon maton onannon ixonribira en mato yoiai ja non wetsa Timoteora moa kárkel meranoax pikóke ixtontani neno jokenra ea jabé mato oinni kati iki
Jatíbi ja mato ikinnai koxibo itan wetsa mato betan joi akaiboribira non salodo bomai jainxon ja Italiainoa non wetsabaonribira mato salodo bomakanai
Diossenbi jawen noimisti xinanman mato jatíbibo akinbanon
Ja joira moatianbi Diossen jawen xinanman yoyo ikai jonibo jato wixamanike
Jara mawákenbi Diossen jawen atipana koxín jirimaa iki jaskataxa onantibires baneta iki ikon Diossen bake ikax já keskaribi atipana koxiya
Matoribira jaskáakin Jesokriston kenaa iki jawenabo inon ixon
Ja en tee axonai Diossenra onanke mato xinankin jatíbitian mato kopi en já yokataibo Jawen Baken joi yoikinra en akai kikinni nokon jointiabi keenxamantaanan jato yoikin
Jakopíra oranaitiibi en Dios yokatai min keen iketian ea jatoiba raanwe en jato oinni katanon akin
Mato oinni kakáxorakinra akai en jaskáakinbo orankin kaxonra en mato akinti xinannai mato bebonbires Kristoki koxikanon ixon
Diossenra akai naikanxonbi jawebi ikonhayamakin meskó jakonma jawéki akí já joniboki jawen siná xinan pakekin Jakonma jawékibores akin wetsabaon Diossen ikon jawékibo onankanti ikenbi jato atikomaaxonai kopí
Ja jonibora moa kikinhakin Dios onannaxbi ikanai Diossenbi jato onanmaa kopí
Jaskakanaitianra Diossenbi jato jenea iki moa tsonbi ja ikonhayamakanai oinxon abákanon jaton jakonma xinanman amaa meskó ja atima jawékibobi akin iki ixon
Jaskara kopíra ja jonibo meran moa jaton jakon xinan yamaax jakonma jawéki ati xinanyares ikanai
Wetsaboki ramíkin jato jakonmaakin yoiaibo Dioski xiroaibo onsatanyamakin jakonmanin yoimisaibo jawéki akáx jan rabitaibo jaskáaxon jato jakonmaati xinan pikoaibo jaton anibaon joi ninkáxonkaxamai yoitimataibo
Jaskara kopíra ja jakonma jawéki akanai ointaanan jato jakonmanin yoinnai ikax miaribi jawe keskataxbi ikama keská iti atipanyamake
Ibanon tsoabires jaskáakin jato yoiira matonbinix mato yoikaatai ja akanai jakonma jawékiboribi akai ikax
Ikaxbi nonra onanke ja jaskara jakonma jawéki akí jakanabora jato Diossen masá tenemati jake akonkana iketian
Jaskara iken wetsabaon akai keskáakin jakonma jawékiboribi akai ikax eara Diossen jaweayamanoxiki ixon xinanyamawe Jatíbi jaskarabora jato kastiganoxiki
Jatianra Diossen anoxiki jatíbi jonibo jaton aká jawékibo senenribi jato kopíapakekin
jawen jatíbitian jati netenkora jato jikimanoxiki ja Diossibakea jakon jawéki biti xinannax itan jatíbitian jabé jati xinanxon jakon jawéki akin jeneyamaa jonibores
Ikaxbi ja Diossen joi ikonmanin yointaanan jakonma jawéki akí yoitimataibora kikinbiresi jatoki sinátaanan Diossen jato kastiganoxiki
Jatíbi jakonma jawéki akaibaonara janoxiki onitsapiti itan masá meeti jawékibo Rekenparira inóxiki jodíoboki jainoax iti jake ja jodíomabokiribi
Jatian jakon jawéki akábora jan raroti jawékibo jato Diossen meninoxiki jainxonra kikin joni jato imanoxiki jaskáaxonra jato jakonxaman jamanoxiki Jodíobo itan jodíomabo inonbira jato jaskáanoxiki
Diossenra noa meskó joniboakin oinyamai Jan oinnara noa senenbires iki
Jaskara ixonra Diossen anoxiki ja Moiséssen wixani esé onanyamaax ochaabo ikenbi jato kastigankin Jatian ja Moiséssen esé moa onannaxbi ochaabora ja esekan jaskáati yoiai keskáakin jato kastiganoxiki
Jaskati janoxonmabi ja esé ninkáresaibora Diossen jawekeskaxonbi ochaoma keskáakin jato oinyamai ja ninkaxon senenhaiboresa anoxiki jato ochaoma keskáakin oinkin
Ja jodíomabaonra jawetianbi ja Moiséssen esé onanyamakana iki ikaxbi jabaonra moa onanna iká iki jaweratorin jakon itan jakonma jawéki ixon Diossenbi jaton jointiain jaskara xinanbo jato axona kopí
Ja jato meran iká xinanmanra anoxiki jato yoikin miara jakon joni iká iki iamaxon miara jakonma joni iká iki akin
Jodío jonibora Moiséssen esé kirikaya ikanai
Miara ikai jodío jonixaman ikax janxaman rabiti jaskatira ikai ja eséki mia koxii jaskara ixonra min xinannai eara Dios betan jakonbires jake ixon
Minra onanke jawekeskati mia jatinki Dios keenai iki ixon jainxon jakon jawékibo atiribi min onanke jaskara esekan yoiai jawékibo baketianbi mia onanmakana kopí
Min xinan iki ja onanma jonibo jaskatax jati jato onanmati jainxon bakeboribi eseanan jato onanmati Ja esekan ikon jawékibores yoiaitian onanxonra min jaskáakin xinannai
Rama iki moa mia wetsabo eseai Jawekopíki jato eseamatianbi minbixparikaya mia esekaayamai Mia iki jato yometsotimaakin eseai Jawekopíki jaskáakin jato eseibi miaribi yometsoai
Jainoaxibi mia ikai ja esé kirikaya ikax kikinhakin onannatonxaman rabiti jaskákinbira ja esekan yoiai jawékibo min senenhayamai jakopira min Dios jakonma ninkakamai
Itixbira Dios ikai jawen joi meran neskati
Mato jodíobo jakonmai jaa oinxonra akanai joi ayamai jonibaon Dios jakonmanin yoinkin iki
Ikaxbi jawetianki westíora jonin jodíoma ixonbi ja Diossen esé meran yoiai keskáxamanbo senenhaxonai jatianra jaton jakina rextéoma ikenbi Diossen moa jawen joni jato imai
Jodío joni ikaxbicho itima riki Diossen joni iki jainoax non jakina rebichi jato xatemaaxbichoresa noa iamaribai Diossen bake iki
Jawe jakon jawékirin noa jodío joni iti
Rekenpari iki noaakin xinanxon Diossen jawen esé jato wixamani iketian
Jaskara ikenbira ichaxon ja esé senenhayamakana iki Jatian Jaskáakin senenhayamakana iketianmein Dios jawe ikai Janribimein jato yoini jawékibo moa jato betan senenhayamaxokoai
Jatíxonbira onannoxikanai ja min yoiabo ikon jaskara kopíra min jatoaresnoxiki ja koxibo bebonxon mia joi yokákanabo ikon iketian iki
Ja jakonma jawéki non akainkora Dios onanti ikai atibi keskaakin jaweki akai jaskara ikenbi noa iti iki
Ikonkon jaribi jaskara ixonra jawekeskaxonbi ja non ocha akaibo noa Diossen yoixontima iki
Jatian ea jansoaitiankayara jixtiai Diosbichores ikonman rabikanai jatíribi matobaonra xinanbirakanai Jawekopíkayaki ea Diossen ochayatonres yoinnai
Enra moa mato yoia iki jatíbi jonibora ochan iboabobires iki ixon jodíobo itan jodíomabo inonbi
Tsoabira yamake Diossen joi ninkaxon kikinxamanhakin onanti xinanya
Jatikaxbira jakonma jawéki akí jakanabobires iki Jatíxonbira jakonmabires jawéki akin jakon jawékibo ramiakana iki Tsoa jonibira yamake jakon jawéki akí jaa Westioratanibira yamake
Jaton kexá iki sinatax jan jakonmaibo yoyo ikin jato ramiatires
Jaskáaxon ixtonbires joni reteti xinanboresa akanai
jawerano inonbi kaxonra jato ramiaxon jakonmabires jato imakanai
Jabora jato noibaxon akinti xinanhoma ikax jakoni jati onanmaboribi ikanai
Diossenra noa onanmaa iki jawekeskaxonki ocha ayosma keskáakin noa jan oinnai ixon Jara non onanna iki Moisés itan profetabaon jaskara yoipaoni iketian
Ja non Ibo Jesokristo non ikonhaketianra Diossen noa ocha ayosma keskáakin oinnai
Ibanon tsoabires inonbi
Jatikaxbira ochakana iki jaskara kopíra moa Dios betan iamai ochókana iki
Jatora jaskáa iki ja Dios ponté xinanya ixon ja Kristo ikonhaibora jato ochaoma keskábo imai
Jawekopí Ja non esébo senenha kopíma Jesokristo ikonhaa kopíres iki
Ja Kristo ikonha kopíres noa Diossen ocha ayosma keskáakin oinnai Ja iki ja esé senenhakin non jakon jawékibo aká kopima non ikonhaa kopíres
Jatian ja Dioski jodíobaonabichores ikax moa wetsabaon Diosma iki
Ikama jara jatíbi jonibaon Diosribi iki
Rama oinnon akanwe jawekeska jawékiboki iká iki ja non reken papa Abrahamman ja ikonhaax kixpinti jawékiainoa onanna ixon
Xinankanwe Abrahamman jakon jawéki aká iketian Diossen ocha ayosma keskáakin oinna ikaxa itixbi ikeana iki já jaskaraton rabiti Dios bebon jaskara ikenmabi
Wixá meranra ikai neskati Abrahamra iká iki Dios ikonhataanan jaki koxia Jaskataitianra Diossen jawetianbi ocha ayosma keskáakin oinna iká iki iki
Jatian ja westíora jonin jakon jawéki akí teexon kopí biaira yanka menikanaima iki Jara tee aká kopi menikanai jawékibo iki
Jatian ja ocha ayosma keskáakin jato Diossen imati ikonhaira Diossen moa ochaoma keská imai já ikonhaax jaki koxiketianres jato jaskáanon ixon jakon jawéki akana ikenmabi
Davidkanra yoinike ochayabo ikenbi ocha ayosma keskáakin Diossen oinna jonibo raroxaman ikanti
Jaskara yoiira inike neskati Diossenra raroxaman imati iki ja jakonma jawékibo aká ikenbi moa xinanxonyamakin Diossen jato ocha soaxonabo
Jonira kikini rarotiki jatíbi jawen ochabo moa Diossen xinanxonyamaitian iki inike
Jatian jatíbi jawen esébo senenhaketianres noa Diossen jawen yoini jawékibo meniti iketianra noa yankabires já ikonhaax jaki koxiabo ikeanke Jatianra noa jaskara imanoxon yoini joiboribi jawemabi ikeanke
Ja esébo senenhayamaira noa kastigameti jake Ikaxbi ja esé yamaketianra non onanyamakeanke noaki ochai ixon
Jaskara yoiira ikai jawen Wixá meran neskati
Ja riki ja Abrahamman ikonhani Dios ja Dios iki jan mawábo jirimai itan yamaa jawékibobi joniai
Moa jaskataxxaman manati yamakenbira já ikonhaax Abraham manata iki jaskataxa jatíbiainoa icha jonibaon papa baneta iki Jaskatira kainoxiki ja min bakebaon chiní bakebo akin Diossen yoini keskatixaman
Jaskara Diossen imanoxon yoiara meskóakinbo xinanyamakin ikonhaa iki jaskayamaikayara jawen xinan bebonbiresi koxia iki Jaskáaxonra jan Dios rabia iki
Diossenra jawen atipana koxín jatíbi jan yoiai jawékibo atipanke ixon xinantaanan
Jaskáakin já ikonhaax jaki kikinni koxia iketianra Diossen ocha ayosma keskáakin Abraham oinna iki
Ja Diossen ocha ayosma keskáakin Abraham oinna jawen joi meran yoiaira jabicho jaskara imaa yoii ikama iki
Noaribi jaskara iti yoiira ikai jawen joi meran jaskati Jakopira noaribi Diossen ocha ayosma keskáakin ointi atipanke ja non Ibo Jesokristo mawákenbi Diossenbi jirimaa non ikonhaketian
Jara non ochabo kopí mawata iki ikaxbi jiriribia iki noa ochaoma keskábo imati kopí
Ja non ikonhaa kopíresa noa Diossen ocha ayosma keskáakin oinna iki Jakopira rama noa Dios betan jakonbires jake non Ibo Jesokriston noa akinna kopíres
Ja Ibo Jesokristo non ikonhaa kopíra noa Diossen bebonbires jakonhaa iki Jaskara kopíra rama noa wetsa keskabo xinanyamai noa raroxamanres ikanai Diossen jawen neten jakintinin manatax
Jaskarabo tenexon winoaxa bebonbires koxi xinanya noa ikai jatian jaskara koxi xinanmanra bebonbires manátia noa imai
Jatian jaskati noa manatara yankama iki Jawen Xinan noa Diossen meniatonin non jointibo jawen noimisti xinanman noa tsaimaxona kopí
Jaskáxamanax moa nonbix noa kixpinmeeti atipanyamaa ikenbira Diossen jaskáati xinanni nete nokoketian Kristo noa kopi mawata iki noa jakonmabo ikenbi
Itibiresma riki wetsa joni retekanaitian jaon toan mawáti Nin jakon xinanya jonin toanbira noa itima iki Irabirati atipanke jan jakonhapachoai joni iketian tsoabires jawen toan mawati
Ikaxbi Diossen noa noiara non onanna iki noa ochayabo ikenbi jawen Bake Jesokristo jan raana joáx non toan mawáketian
Ja westíora joni ochaa kopíxamanra iká iki nato neten ochati peokooti jaskarainoaxa jatíbi jonibo mawati peokoota iki moa jatikaxbi ocha akanabobires ikax
Ja esé yamaatianbira nato neten moa ocha jaa iká iki
Jatian ja esé yamaketianra ocha akanabo jato yoixontikoma iká iki
Ja westíora joni ochani jawékira rama noa Diossen noixon noa menia jawéki keskáma iki
Adán ochaa kopíra moa noa kastigametiresbo ikana iki ikaxbi rama ja noa Diossen ocha soaxonai jawékininra kikin ochayabo ikenbi noa ochaoma keskábo imai
Jaskati ja Adán ochaatonin jatíbi jonibo moa masá tenetiain katibobires imani keskáribiakinra Jesokristo ochaoma ixon jato ochaoma keskábo imai jatíbitian jakánnon ixon
Onantiakin yoia Ja westíora joni Dioski yoitimani kopíra jatíbi jonibo moa ochayabobires banékana iki Ikaxbi ja Jesokristo yoitimayamani kopíbiribi rama icha jonibo ocha ayosma keskábo ikanti jake
Jaskara ikenki non jawekeska xinannai Noamein ocha ocharestiki ibanon ja Diossen jakon xinan bebonbires kaiti ixon
Matonki onanyamaa ja Kristo ikonhaax noa baotizameeta ikax moa noa jabetanbi mawata keskábo
Jatian noaribi moa Kristo betanbi mawata keská ikaxa ja jirini keskatiribi noa jirinoxiki
Nonra onanke ja moatian non ocha ati xinanbo Kristo betanbi korosen iakaata
Ja noomeran iká ochati koxi xinan ras akin keyoa inon ikax jatianra moa noa ochan iboa wetsatima iki
Jawetianki westíora joni mawatai jatianra moa ochan jaweati atipanyamake
Jatian moa Kristo betanbi mawata keská ixonra non ikonhai jabéribira noa janoxiki ixon
Nonra onanke ja Kristo mawataxbi jiria ikax moa jakiribi mawáyamai Jara moa mawakan jaweati atipanyamake
Ja Kristora mawati westíoraibicho mawata iki jatíbi ochabo jawe koxiomabi imabaini ramara já jake Diossen keena keskábores axoni
Jaskáribiira ja ochana moa mato mawata keská iti jake ikaxbi Diossenara mato jiria iti jake Kristo betanbi itaanan
Jaskara iken koirameekanwe meskó ochabaon jakiribi ja maton yora keenai jawékibaon mato teaxon amanaketian
Maton jisáki ja esekan yoiai keskati moa jatima iketian noa ocha ocharesti atipana Ikáma ramara noa Diossen noixon noa jaweayamai ixon maton xinannabira jaskarama iki
Enra Dios iráke akai matora iká iki ochan iboakabo ikaxbi ramabiribi mato jake ja maton ninkata joibaon yoiai keskatixaman
Mato ochan iboakabo inontianra jakoni jati xinanhomabobi mato ikana iki
Jawe jakon jawéki maton bia iki
Jaskara ochankoniax moa xabakaata ikax iki rama mato Diossen yonotibo Jara jakon jawéki iki Jaskati ja Dios keenai keskatires jaaxa mato jatíbitian jati neteyaribi iki kati jake
Ochan kopí riki mawá ikaxbi jawe kopímabi noa Diossen meniai riki jawen jatíbitian jati nete non Ibo Jesokristo betanbi itaanan
Nokon wetsabo matonra onanke ja Moiséssen esé jaskara kopíra maton onanke japarixon ja esé non senenhati jawéki
Oinkanwe neskara esekanra yoiai westíora benoya ainboronki jawen bene japariketian ja jonin awinpari iki
Ikaxbi itiki jawen bene mawati jatianra ja ainbo moa xabakaatai ja esekan yoiai jawékiainoax
Ja esé yamaketianra jawerin ocha ixon en onanyamakeana iki
Ja esébo onantaananra aka iki ja ochan meskó jakonma jawékibaon keentiakinres ea xinanmakin Jatian jaskara esébo yamaketianra ja jakonma jawéki non akaibo non onanyamakeanke
Ja esébo en onannamatianra ea jakonbires jakátiai
Jaskáaxonra ja esekan ea jati neteya imatitianbi mawátiainres ea boá iki
Ja esé meranxonra noa ochan parana iki Jatian ja esekanbira ea mawátiain boá iki
Nonra onanke ja eséra jakon iki ixon ikaxbi eara yora ikax yosma iki moa ochan bixon ea iboa ikax
Ikaxbi enra ja ea akáxamai jawékibores akai jaskáaxonra en ikonhai ja esékayara kikin jakon iki ixon
Jaskara ikaxa enbi keentaanan en ayamai jakonma jawékibo akin ja emeran iká ocha riki ea jan jaskara amai
Jakon jawékibores atin keenkinbira en ayamai jatian ja ea akáxamai jakonma jawékiboreskaya en akai
Jatian jaskara akáxamakinbi en akai jawékira moa enbi akai jawékima iki Jara ja emeran iká ochan amaa en akai iki
Jaskarainxonra en onanke jakon jawékibores akáskinbi en jakonma jawékires akai
Nokon xinan meranra ea ikai ikonbiresi ja Diossen esébo senenhatinin keeni
Ikaxbi emeranra jake westíora jawéki jan ea jakonmaakai jariki nokon yora iboaka ocha jara kikinni jakonmatai en jakon akasainbi jan ea kikinhakin iboaa ikax
Kikin noibatibires riki ea Ramakan tson ja nokon yora jan mawáti jawékinin iboaka iketian ea xabáaxonai
Jaskara ikaxa rama ja Kristo betan já jonibo moa jawekeskataxbi jakonma aka kopí masá teneti yamake
Kristo ikonhaa kopíra jan jato jamai Diossen Xinanman jakonma ochabo akáx mawátiain kati ikenbi noa jaskarainoa xabáa iki
Ja jaton yora keenai keskáres akí jakanabaonra jaton yora keenaibores axonti xinanya ikanai Ikaxbi ja Ochaoma Xinanman yoiai keskati jakanabora ja Diossen Xinan keenai keskáres axonti xinanyabiribi ikanai
Ja yora keenai jawékibores akí jaaxa noa mawáti jake Ikaxbi ja Diossen Xinan keenai keskáres axoni jaaxa noa jatíbitian jati iki itan xabáxamanribi noa itiki
Ja jaton keena keskáres akí jakanabora Diossen rawíbo iki jabora Diossen esekan keenyamakanai itan senenhaxontibi atipanyamakanke
Jaskara kopíra jaton keena keskáres akí jakanabaon jawekeskaxonbi Dios jakon xinanmati atipanyamakanke
Ikaxbi Kristo mato meran jaketianra maton kayaribi janoxiki Moa mato Diossen ochaoma keskáakin oinna kopí Ikaxbi maton yorara mawáti jake moa ochan tsaia ikax
Jaskara ikaxa non keena keskáres akí moa noa jati yamake ebé joi akaibó
Ja maton keena keskáres akí jaaxa mato mawáti jake Ikaxbi ja Diossen Xinanman akinnares jakonma jawéki ati xinanbo keyokin jeneaxa mato jatíbitian jati iki
Jatíbi ja Diossen Xinanman yoiai keskati jakanabo riki ikon Diossen bakebo
Ja noo meran Diossen Xinan ikátoninra noa onanmai moara noa jawen bakebo iki ixon
Ramatian jaxon non masá teneai jawékibo riki en oinna jawemabi jaskata pekáo noa Diossen jakon netenko iki katibo xinanxon non oinna
Jatíbi Diossen joniaa jawékibora ikonbiresi manáke moa jawen bakebo Diossen jixtiati nete nokótinin
Jatiobi nato netera jakonmaata iki ikaxbi janbix ikáma iki jaskati jara jan akátonin jaskara xinanna iketian iká iki
Ikaxbi nato netera manátiapari iki
jaskatax jaribi jakonma jawékiainoax xabakaati Jatíbi jawékibora xabakaanoxiki ja Diossen jawen bakebo jakonma jawékiainoa jato xabáaitian
Jaskara ikonhaax manata kopí riki noa kixpinmeekana
Jawekeskataxbira westíora jawéki moa bia ikax noa jan manáti atipanyamake
Ikaxbi noa jan manata jawéki oinnamapari ixonra onitsapiananbi koxiakin xinanxon non manaresti jake
Nonra onanke jatíbi ja Diossen imai jawékibora jawen noi bakebo jan jakonhati jawéki iki janra jaskáai ja moabi jaskara xinanna ixon jato kenaabores
Ja moabi jato onanna ikábora Diossen xinanna iki jawen bakebi keskáakin jato imati jawen Bake Kristo jaton wetsa reken imanoxon
Ramaki non jawe yoiti ja Dios nobé ixon noa akinnaitianra tsonbi noa jaweati atipanyamake
Diossenra jawen bake noa waxíyamaa iki jaskakinra non toan mawáti raana iki Jaskara kopíra anóxiki Diossen jawen Bake betanbi noa jatíbi jawéki menikin
Jatian tsonki rama jato kastiganti atipana Akamabobi Kristora moa jaton toan mawata iki Jaskati mawataxbira Kristo jiriribia iki ramara Diossen mekayao yakáke noa kopi yoyo iiti
Tsonmein atiki noa Kriston noiabo ikenbi noa jenemakin Onitsapiti jawékinin meskó atikoma jawékibaon ramianoxon noa jatíbiain benakanai jawékinin jawékiati betan chopa keyoti jawékinin onsá jawékibaon iamaxon mawakan Akamabobi
Diossen joi meranra ikai neskati
Mia kopira akanai noa jatíbitian retekin noa akanai ramiakin yoinabo retekin boxon akanai keskáakin iki
Ikaxbi jaskara jawékibo winókinbira non onanke Kriston noa noixon akinna nonharesai
naikan iká itan main iká jawékibaonbi jainoax jatíbi ja Diossen joniaa jawékibaonbi Jawe jawékininbira noa jenemati atipanyamake noa Diossen akonbireskin noia non Ibo Jesokristonbi noa onanmaa iketian
Kristo ikonhai ixonra en ikon yoiai eara jansoyamai Ja Diossen Xinanman akinnatonra nokon xinan meran en onanke en ikon yoiai
Eara kikinni onisai masá xinankinra en jeneti atipanyamake
Ja joniribi ikaxa nokon kaibobo akinkasi ea onitsapitai jaskáaxon en jato akinti iketianra ea jawemabi itiki Kristomaanbires itaanan Diossen masá tenemaa en teneti
Jabo riki non reken papa ipaonibaon chiní bakebo jatian ja jonibo xarameax pikota ikaxa Kristo iki jodíobaon rarebo
Diossenra jawen jonibo yoini joibo senenhayamaa iki akinra en mato ayamai jatíbi jodío jonibora ikonxaman Israel jonibobiresma iki
Jainoax ja Abrahamman chiní bakebo kaitara jatíbixamanma iki ikonkon Abrahamman chiní bakebo
Diossenra Abraham yoia iki
Ja Isaaknin bakebo kaitara inóxiki ikonkon min rarebobo akin
Jaskara iti yoikinra Diossen Abraham aká iki
Ikaxbira jabichoma iki Rebekaninra rabébaon bakea iki westíora joni betanres ja non reken papaxoko Isaak betan
Jatian pikotamapari ixon ja bake rabekan jakon itan jakonma jawéki abékonamapari ikenbira
Diossen Rebeka yoia iki Ja rekenra inoxiki chinikan yonoti akin
Jaskarainxonra noa onanmaa iki jaskáati xinannabores jato Diossen katotai jakon akana kopíma
Jaskara yoiira ikai Wixá meran
Diossenra Moisés yoia iki
Jaweratoboki en noibakasai jabora en noibai Jaweratoboki en onísakasai jabora en onísai ixon
Jaskara ikaxa joni keenaton iamax jawekeskabo aká kopíma iki jato Diossen katotai Jara noibamisti xinanya ixon Diossenbi jato akai iki
Enra mia apo imaa iki jaskara atipana koxia riki ea iki ixon min onannon ixon En jaskáaketian jatíbiainxon ea onankanti kopí akin
Jaskara ixonra ja onísaxon akinkasaibores jato Diossen akinnai jatian jan jaskámakasaibora jato jointi chorixmaxonai
Atiki westíoranin ea neskáakin
Jawe jakonma akáki joni Diossen yoiti atipana jan xinannaton ikai jawéki tsonbi bechitenti atipanyamakenbi akin
Ja mapokan teetaitoninra jawen keena keskáakin mapó ati atipanke Ja mapóbira jan jakon jawéki atixamanbiribi iti kenpo itan jan wetsa jawékibires ati kenpo itiakin ati atipanke
Jaskaribiakinra noa onanmaa iki ani noimisti xinanya ixon noa kixpinmati atipana Janra noa noibaa iki jaskáakinra noa jain kaax jabé itibo moamabi noa benxoaxona iki
Jaskara ixonra noa Diossen kenaa iki jodíobo xaranmea itan jatíribibo jodíomabo xarameabi
Ja nokon jonima ikatiaibora nokon joni riki mato akin en jato anoxiki Jatian ja en noiama ikatiaibora enra mato noike akin en jato anoxiki
Matobo riki ja jiria Diossen bakebo akin
Jainxonra ja israelitabo yoikin Isaíassen neskáakin wixaa iki
Ja jodíobaon chiní bakebo kaita aniparo kexá iká maxi keska icha ikaxbira inóxiki jawetiixokores kixpinmeeti
Wetsa keskaakinra en yoiti atipanyamake Jodíoma jonibora jaskatax jakon inoxon esé senenhai iikanainmabi jato Diossen ochaoma keskábo imaa iki ja ikonhaax jaki koxikanketianres
Jatian Israelitabo ikana iki ocha ayosma keskáakin jato Diossen oinnon ikax ja esekan yoiai keskati jati xinanyabobiribi ikaxbi iti atipanyamakana iki
Jakopira jabo tatí ikana iki ja jaki tatí ikax pakékanai makanki
Enra Sión jemanko westíora xanka rakanai Ichara jaki tatí inoxikanai Ikaxbi já ikonhaax jaki koxiaibora parameetamabo ikanti jake iki
Ebé joi akaibó eara ikonbiresi keenai nokon kaibo jodíoboribi kixpinmeetinin jaskákinra akai en jato kopi Dios yokákin
Enra kikinhakin onanke jabora Diossen yoiai keskábores senenhati xinanyabo ikanai Ikaxbi onanxon atikeskaakin atibora onanyamakanke
Jabaonra onanyamaresai ja Diossenres jakon jonibo jato imai Jaskákinra jatonbinix jakon joni iti xinankin ja jaskáaxon noa Diossen jakon joni imatikaya pekáoriakana iki
Ja eséra moa Kristo joketian jainres senena iki ramara ja Kristo ikonhaxes noa jakon joni iti iki
Jakon joni jato Diossen oinnon ixon esé senenhati xinannaibo yoikinra Moiséssen neskáakin wixaa iki
Jatian jakon joni keska Diossen oinnon ixon já ikonhairibi neskáakin yoiai
Tsoamein iti atipanke naikan kaai
Ixon xinanyamawe Mato jaskatara itiki Kristo jonon ixon yoii kati keska
Tsoamein mawábo ikain katiki
Ikiribi iamakanwe Mato jaskatara itiki ja mawábo ikain kaxon Kristo jirimati yoii iti keska
Ikaxbi Wixá meranra ikai neskati
Diossen joira mii ochóma iki min kexá betan min jointiainra itinke iki
Nato Diossen joi riki ja ikonhaax jaki koxiti non jato yoiai
Jawetianki min kexakanbixaman Jesús riki nokon Ibo iki mia ikai itan mawákenbi Diossen jirimaaribi jointiaxonbi min ikonhai jatianra mia kixpinmeeti iki
Non jointinin riki Dios ikonhati jakon joni inoxon Jatian kixpinmeeta inoxonra non kexakanbixaman Jesús riki nokon Ibo iki noa iti jake
Diossen kirika meranra ikai
Ja ikonhaax jaki koxiabora parankanabo ikantima iki
Ibanon tsoabires jodío itan jodíomabo inonbi jatíbira noa ja Diosyabicho iki Jara jatíbibo betan jakon ixon já yokákanabo akonbireskin jato akinnai
Ikaxbi
Jawekeskaxonki ea akinni jowé akin akanti iki já ikonhamabo ixonbi
Jatian jawekeskaxonki non Ibo ikonhakantiki jawetianbi ninkáyosma ixonbi
Jatian tsonbi ja joi jato yoiamaitianmein jawekeskaxon ninkákanti iki
Jatian jawekeskaa xonki jato joi yoikantiki tsonbi jato raanama ixonbi Diossen joi meranra ikai
kikin metsáxaman riki ja jakon joi yoiaibo non jato nokotai oinna iki
Ikaxbi jatixonbixaman ayamakana iki ja jakon joi ikonhakin Jaskara yoiira inike Isaías neskati
Ibó non jato joi yoiabira tsonbi ikonhayamake iki
Jaskara ikaxa ja Dios ikonhati iki jawen joi ninkáxon ati jatian ja non ninkáti joi riki Diossen joi
Jabaonmein ninkáyamaa iki joi yoikanaitian
iki Jabaonra ninkákana iki Diossen joi meranra ikai neskati Jatíbiainra nato joi yoikana ninkakaata iki Mai senenain kamanbobira nato joi nokota iki iki
Jainoax ea iribai yokakaati
Ja jodíobaonmein neskara onanyamakana iká iki
iki Rekenparira Diossen Moisés jato yoimaa iki
Ja wetsa jonibo nokon joni itin keentimaakinra en mato imanoxiki ja xinan maxkata jonibokira en mato sinámanoxiki akin
Jaskáribiakin onsatanyamakin Isaíassen jato yoia iki
Jan ea benayamakatitaibaonra ea nokokana iki jan ea manoyamakatitaiboki pikoxonra en jato onanmaa iki iki Dios iní
Jatian ja Israelitabo yoii Dios ikábiribira Isaíassen yoinike
Westíora netera en manabaita iki ja jakonma itan yoitima jonibo akinkaskin iki iká
Diossenmein jawen katota jonibo moa jeneke
ixon Jatora jeneama iki Earibira israelita joni iki earibi riki ja Abrahamman chiní bakebo kaitainoa jaskaranixa ea Benjamínman rarebo iki
Diossenra jeneama iki ja moatianbi jawen jonibo ikanon ixon jato katota israelitabo
Matonki onanyamaa Diossen Elías yoini Elías inike ja israelitaboki jakonmaati Dios akí neskati
Ibó ja min profetabora moa retekanke itan jainxon mia yoina retexontibora moa ras akanke Eabicho riki ja texea Jatianra moa earibi reteti xinankanai iki
Jaskáaketian Diossen yoia iki Kanchis waranka joniparira ea ikonhaax eki koxii jenetama ikanai jabaonra ja bebon chirankooxon dios Baal rabikanama iki akin
Jaskáribira rama ichama jakanke ja Kristo ikonhaax jaki koxiabo jakon xinanya ixon jato Diossen katotabo
Jaskara ikenbira jodíobaon nokoyamakana iki ja jaton benai jawéki Ikaxbi Diossen katotabaonresa ja jawéki nókokana iki Jatian wetsabora kikin yoitimairabo ikana iki
Diossenra yoitimabo jato banémaa iki jaton bero itan jaton pabíkibora jato xeponaana iki jatian ramakamanbira jaskara ikanai iki
David inike neskati
Ibanon jaton fiesta akanaibo jan jato ramímati jawékibi iki jainoax ramíkanketian jato Diossen masá tenemati kopí
Jakonmain paketaxmein ja jodíobo moa jawetianbi xinanmeeyamanoxikanai
Ixon ikama
Jaskati ja jodíobo yoitimakana ikenkayara jaton toan ja jodíomabo jato kixpinmai jato jaskámaitian onannax jodíobo jaonparana ikanon ixon
Jaskara iken ja jodíobo jakonmain pakékana toan ja jodíomabaonribi nato netenxon jakon jawékibo bikana iketianra non xinanti atipanke ja jodíobo moa jatikaxbi jakoni ikanaitianra bebonbires noa Diossen jakonhaatiki ixon
Ikaxbi ja mato jodíomabora en yoiai mato xaranra ea Diossen raana iki mato akinnon ixon jakopíra aniakin ja tee en xinannai
Ea keenai riki neskáakin en mato akinnaitian Diossen paranan ikin jabaonribi ikonhaax jatíribi nokon kaibobo kixpinmeekantin
Jabo jakonmaakana toan riki ja jodíomabores Dios betan jakon banékana Jawekeskakayabira itiki jakiribi Dios betan jakon banékanketian Jawekeskamakan mawata iitibi jirikana keskábo
Jatian ja jiwi taponbo maton Dios meniketianra jawen ponyanboribi moa Diossena banetai
Jaskara iken jodíobo jakonmanin yointaanan mato jakonman rabíamakanwe Xinankanwe mato kopima riki jabo jakana jabo kopíkayara mato jakanke
Jawekeska ixon maton xinantiki
Ikon riki jaskara jabaon ikonhayamakanketianra jato Diossen jenea iki Ikaxbi matora ikonhaa kopíres jawen jonibo imaa iki Jaskara kopí rabíyamakanwe kikinnireskaya koirameekanwe
Ja jodíobo jeneni ixonra matoribi Diossen jenexokoti atipanke
Jatian ikonhayamani ixonbi moa jodíobaon ikonhakanketianra jakiribi jawen jonibo jato Diossen imatiki Jaskáakin jato jakiribi imati atipana koxia riki Dios
Nokon wetsabo jaskara xinanxon Diossen akaibo maton onantininra ea keenai mato rabíyamanon ixon
Jatíribi jodíobora ikonhakaxamai yoitimakana iki jatianra jaskábipari ikanti jake ja jodíomabo jatikaxbi Kristoki koxikanai kaman
Moa jaskákanketianra jatíbi jodíobo Diossen jato kixpinmanoxiki Jaskara yoiira ikai Wixá meran
Jan jato xabáakai jonira Sión jemameax jonoxiki joxonra ja Jakob jakonmainoa xabáanoxiki
Natora iti iki ja senenhabekonti joi en jato betan aká moa jaton ochabo soaxona pekáo iki
Diossenra jakiribi bichinoxon jato jawéki meniamai Jainoaxa jawen katota joniboki jawetianbi xinanbenoyamaribiai
Moatianra matobiribi Dioski yoitimakana iki Jatian ramara ja jodíobobiribi yoitimakana iketian matobiribi Diossen noibaxon akinnai
Jaskáribiira rama jabobiribi yoitimakanai ja mato noibataanan Diossen akinna keskáakinribi jaboribi jato Diossen akinnon ikax
Diossenra jatíbi jonibo senenbires yoitima xinanyabo jato imaa iki jaskarainxon senenbiresibi jato jatíbi noibataanan akinnoxon
Jaskara yoiira ikai jawen joi meran Tsonki aka Diossen xinan onankin Ameinti atipanke westíora jonin Dios xinan menikin
Tsonki aká iki janpari Dios jawéki menikin abánon janbiribi kopikin menixokokin ixon Iki
Diossibakeaxkayara jatíbi jawékibo joái jan jamaaresa jatíbi jawékibo jake itan jawena riki ja jatíbi jawékibo
Jaskara iken ja Diosreskaya jatíbitian rabinon akanwe
Non yora iki icha mebia ikaxbi jatíxonbi ja teebires ayamai
Diossenra já keenatonbiribi meskó jawen onan xinanbo noa westíorabo menipakea iki
Akonkin wetsabo noikanwe jakonmaa jawékibo jenetaanan jakon jawékibores akanwe
Joi akaibo ikax iti keskatikaya noianankanwe Wetsabopariakin xinankanwe itan jakonires oinhanankanwe
Koirameekainxon chikixamakin rayáxaman xinanyaxonres non Ibon tee axonkanwe
Non Ibon manatax raroxamanres jakanwe masá tenei onitsapikinbi koxi xinanyaxon tenekanwe jawetianbi orankin jeneyamakanwe
Ja joi akaibo maxkata ointaanan jato akinkanwe matoiba merákanketian jakonhaxon jato bikanwe
Jan mato ramiakaibo jakonmaa itiakin xinanxonyamakanwe jakon ikantiakinreskaya jato Dios yokáxonkanwe
Ja raroaibo betan rarokanwe ja masá xinanni winiaibo betan winikanwe
Senenbires wetsabo betan xinanmeeti jakanwe rabitaibo iamakanwe ja rabitinin xinanmeeyamaibo keskatiribi ikanwe matonbinix jatíbi jawéki onannaton xinanmeeyamakanwe
Mato jakonmaakana kopikin jato jakonmaayamakanwe jatíbi jato jakonhatireskaya xinankanwe
Maton atipana senen jaskatax jatíbibo betan jakonax jati benakanwe
Jakonmaakana matonbi jato kópikasi iamakanwe ebé joi akaibó Diossen mekemanreskaya jenekanwe Wixá meranra ikai non Ibo neskati
Ea riki jan jato kopíxonai ja akana keskáakinribira en jato onitsapimatiki iki
Jaskara iken ja min rawí pikasaitian pimawe nomiaitian xeamawe min jaskáara ikonbiresi rabinti iki
Jakonma jawékibaonra miaaresnake koiranmeewe jakon jawékibores akinkaya ja jakonma jawékibo minhareswe
Jatíxonbira joni koxibaon yoiai joibo senenhaxonkanti jake ja koxi jikiabora Diossenbi imaa ikanabo iki tsoa joni koxibira Diossen imaamabi koxi jikia yamake
Jaskara ikenra ja joni koxiki yoitimataibo Dioskiribi yoitimakanai jatian jaskati yoitimataibora masá tenemakanti jake
Ja joni koxibora jakoni jaabo jatoki rakénon ikax ikanama iki Ja jakonma akaiboresa ikanti iki jatoki raketi Koxiboki rakéyamai jatín keeni jakonires jawé jatianra koxibaon mia jakonhakin oinkanti iki
Jaskara ikenra koxibaon joi non senenhaxonti jake noa kastiganyamakanon ixonresma non jaskáakin senenhakaya jakon iketian xinan meran onanxon
Jaskara kopíribira ja apon kopíati yoiaibo maton kopíakai Ja koxibora jaskara tee Diossen meniabo iki jakopíra ja senenhakanai
Tsoabi jawebi ribinyamakanwe noitininkayara iti jake maton jato ribina Jatian jaweratobaonki jabé joni noia janra ja esé meran iká jatíbi joibo moa senenhake
Jatíbi nato jawékibo akanwe netebo wínoti iitai ointaanan moa mato oxá jixtenti hora riki
Ramara ja Kristo non ikonhanontian iní bebonbires ochóma iki ja noa kixpinti
Jaskáyamaikaya Jesokristo betanbi westíora xinanyabicho ikanwe moa jawekeskaxonbi ja yora keenai jawékibores axontima kopí
Kikinni Dioski koxiamabo jakonhaxonres jato ikinkanwe Jaton xinannai jawékibo yoikin jaskarama riki akin jato ayamakanwe
Jarake jatíribibo non jatíbi pitibo pitira jakon iki ixon ikonhaibo jatian ja kikinni koxiamabaonra jaskarabo jawékiatima xinankin yoá banares pikanai
Matonra wetsabaon yonoti jakonmanin yointi atipanyamake jawen ibonresa onanke akonkiakanai senenhakin jan ati yoiabo ixon
Ikaxbira jakon akanti jake ja Ibon atipana koxia ixon jato akinnai kopíres
Wetsa jawékiribira en mato yoiai Jarake jatíribibo ja netebicho riki jakon iki ikaibo jatian wetsabaonbiribira xinannai jatíbi netera senenbires ixon
Jatíbi noabora non keenaton noa jayamake jainoax non keenatonribi noa mawáti atipanyamake
Noa japariaxa non Ibonapari iki jawetianki noa mawatai Ibonaribi noa ikai
Jaskara ikaxa noa japaria ikax itan moa mawata ikaxbi noa Kristona iki jeneyamai
Kristora mawataxbi jiria iki jaskatax ja mawatabaon itan mawatamabaon Ibo iti kopí
Jaskara kopíra ja mibé joi akai min jakonmanin yointi atipanyamake itan omisti atipanyamake Noara wetsa neten jatikaxbi Dios bebon chankánoxiki ja non aká jawékibo noa jan yoixonpakenon ikax
Ikon jawékira en yoiai jatikaxbira ebebon beax chirankoonoxikanai jaskataananra jatixonbiribi mia riki ikon Dios akin ea rabikanti jake ikira ikai non Ibo
Jaskara ikenra noa westíorabo Diossen yoipakenoxiki ja non aká jawékibo itan ja noa ikáboki jawekeska iká iki ixon Wetsabo jakonma xinanmatima
Jaskara iketian wetsabo jakonmanin yoini jenétanankaya nonbixbiribi noa koiranmeeti iki
Jainoax nobé joi akai joni noa ikaibo ointaanan meskó xinannax Dioski ochati jisá onannax noakaya jaskati jaai jeneti iki
Ikaxbi ja Ibo ikonhai ixonra en onanke yamarake janbixbi jawékiati jakonma ikai Ikaxbi tsonki ja jawékiatira jakonma iki ixon xinannai janra piti yamake
Ikaxbi jaskara pitibo pikin atiki ja mibé joi akai joni min jakonma xinanmakin jatianra min jato kikinhakin noiama ikai
Jaskáakin pitibo jawékiai kopíresa min jato Diossen joi jenemanake koiranmeewe ja joni noiaxibira Kristo jawen toan mawata iki
Ja aresti jakon onanxon maton akaibora jakonmanin yoinkanake jato jaskáamayamakanwe
Jaskáakin ja Kriston yoiabo senenhaxonaikira Dios raroti iki Jatianra joniboribi ikanti iki nato riki ikon jakon joni iki
Jaskara iken jaskatax wetsabo betan jakonax jati itan jaskatax noa jatikaxbi xinan meran akinnananax anitikaya benanon akanwe
Westíora piti kopíxoko ja joni moa Dios betan jakoni jakenbi jaibakea ochómayamawe Jatíbi jawékiati jawékira jakonbires iki Ikaxbi ja non piaitian oinxon jakonma xinantaanan Diossen joi jenekanti riki jakonma
Jaskara jawékibo aresti jakon onanxonbi Diossen mekenmanres jénewe
Diossenra raroxaman imai ja jakonma akai jawen xinan meran yamaxon jakonxaman xinanyaxonres akai joni
Noa moa Diossen joinko koxiabo ixonra ja ramakaya koxiaibo non jato akinti jake jawetianbira noabicho jakon iti non xinanti yamake
Nonra jatíxonbi ja nobé joi akaibo jakon imatiakin xinanti jake jaskatax jaboribi moa jakoni jaax bebonbires Dios ikonhai koxikanti kopí
Kristobira jawen keena keskáres akí jayamaa iki Jaskara yoiira ikai Diossen joi meran neskati
Min rawíbaonra mia ramiakin earibi ramiakanke iki
Diosbi riki mato jan koxi xinan itan jakon xinan bimai Abánon janbikaya mato wetsabo betan jakonax jatiakin imakin ja Kriston jaskati jati yoini keskatixaman mato jakánnon
Jaskati jaxon maton jatíxonbi senenbires itan já xinanyabichoxon jakonxamanhakin ja non Ibo Jesokriston Papa Dios maton rabinon Ja bená joira jatíbi jonibaona iki
Jainxon ja matoiba beaibo jato jakonhaxonres bikanwe mato Kriston aní keskaribiakin Abákanon jatiankaya jatíxonbi Dios rabikin
Kristora joá iki jodíobo akinni ja jaton rekenbo yoini joibo senenhaki jaskáaxon jan anoxon yoiabo Diossen senenhaai jato oinmati kopí
itan ja jodíomabaonribi noibataanan jato akinna onanxon Dios rabikanon ikax Jaskara yoiira ikai jawen Wixá meran neskati
Jainoaxibi ikai
Ja maibotiibi iká jonibo jodíobo betan tsinkitax rarokanwe iki
Jainoax iribai neskati
Ja non Iboki bewakanwe jatíbi jonibo jatíbiain jakanabaon ja rabikanwe iki
Jatian Isaíasribi inike neskati
Isaíkan chiní bakebaon bakera pikónoxiki jara jonoxiki ja maibotiibi jakana jonibaon koxi itaanan jato ikinni Jatianra jaki koxiax jaon manánoxikanai iki
Nokon wetsabó enra mato onanke matora noimisti xinanyabo iki jainxonribira moa maton jatíbi jawékibo onanna iki jaskara ikaxa wetsabo betan inonbi moa mato eseananti atipanke
Jaskara ikenbira onsatanyamakin nato kirika en mato wixaxonai jawetii joibo mato jakiribi xinanmati kopí
Enra mato jaskáai jakon ixon ea Diossenbi amaa
Jaskara ikenra jakonxaman xinanni ea raroai Diossen tee en axonaitian ea Jesokriston akinna kopí
anibires ratéti jawékibo itan ja oinxon onanti jawékiboribi en aka iki ea Diossen Xinanman atipana koxi meniaton
Jaskáakinra Kristokiri iká joi en jatíbiain yoia iki Jerosalén mainkoxon peoxon Iliria mai senena kaman
Nato teebopari akira mato oinni kakasibi ea kati atipanyamaa iki
Ikaxbi ramara moa ja joi ninkákanama ikainkobo en jato ninkámakin senenhake Jatian moa icha baritiaira matoiba kakaskin xinanna ikaxa
rama ja Españain kaai taxnaxon en mato oinni kati xinannai Jatianra ea keenai mato betan nokoananax ea raroa pekáo ea moa karibaitian maton ea akintinin
Ikaxbi ramara Jerosalénhainpari ea kaai jainoa joi akai jodíobo akinnoxon koríki tsinkikana jato boxoni
Nato Makedonia main iká itan Akayainoa joi akaibaonra koríki tsinkikanke ja Jerosalénhain iká joi akaibo jawebiomairabo jato bomanoxon
Jatian jaskáakin ja ebé bomakana koríkibo moa jato menikin senenhayontaananra ea moa Españain kaai kanoxiki jatianparira ea matoiba meránoxiki
Enra onanke ja matoiba merati kakinra ja Kriston icha jakon jawékibo en mato boxonoxiki ixon
Jatora ea mawáyamanon ikax onitsapitax onsábo winókana iki
Jakopíra enbicho ja rabé iráke ayamai jatíbi joi akai jodíomabaonribira ja rabé iráke akanai
Jaskaribiakin ja Priskila betan Akilan xobon non Ibo rabii tsinkitaibo ea salodanxonkanwe
Jainxon ja en kikinhakin noia ebé raenanai Epenetoribira en salodo bomai janparira Asia mainxon Kristo ikonhaa iki
Jaskaribiakin Maríaribi ea salodanxonkanwe jara mato kopi ikonbiresi teeta iki
Ampliassibi ea salodanxonkanwe jara non Ibon janenko en akonbireskin noike
Orbanoribi ea salodanxonkanwe jara nobébi Kriston tee axoni teeta iki Jainxon ja noia nobé joi akai Estakissibi
Apelessibi ea salodanxonkanwe jara wetsabaonribi oinna ikoni Kristoki koxia iki Jainxon ja Aristóbolonin xobon ikáboribi
Ja nokon kaibo Herodiónribi ea salodanxonkanwe jainxon jatíbi ja non Ibon joi akai Narkisonin rareboboribi
Roforibi ea salodanxonkanwe jara ikoni non Iboki koxia iki Jainxon jawen titaribi jara nokon titabi keská iká iki
Jainxon ea salodanxonkanwe Asínkrito Flegonte Hermas Patrobas Hermes itan jatoiba iká joi akaiboribi
Ea salodanxonribikanwe ja Filólogo betan Jolia jainoax Nereo betan jawen poi jainxon Olimpassibi itan jatíbi jato betan iká joi akaiboribi
Wetsabo betan salodanankin jakon xinantaanan jato betsó akanwe
Ja wetsankonia joi akí tsinkitaibaonra mato jatíxonbi salodo bomai
Enra mato yoiai ebé joi akaibó ja meskóakinbo yoixon moa jatonbiribi itiakin jato imaibo joi ninkáxonyamakanwe jabaonra maton jakon esé onanaki ramíkin wetsakeskaakin yoixon mato atikomaaxonai
Jaskarabo betan iamakanwe
Jaskara jonibaonra non Ibo Jesokristo keenai keská ayamakin jaton xinan keenaibores akanai Jaskarabora jakonxamani itan jan jato keenmati joibaon yoyo ikanai Jaskakinra jonibo parankanai ikonma joibo yoikinbi
Mato jaskataitianra jan noa jakonbires jamai Diossen mato akinti iki Satanás matonharesnon ixon
Ja non Ibo Jesossen jawen jakon xinanman mato akinkin jeneyamabanon
Timoteonra mato salodo bomai jara ebé teetai iki Jainxonra mato salodo bomaribiai Lokionin Jasónman itan Sosípaterninribi jabora nokon kaibobo iki
Eariki Terkio jan nato kirika wixaa jakopira enribi mato salodo bomai non Ibon janenko
Eara keenai non Ibo Jesokriston jatíbibo mato jakon xinanxontin mato jaskáabanon Senentiainbi Pablon Dios rabia
Jaskara iketian jatíbitianbires Kristo kopí ja jabicho itan jatíbi onan xinan Ibo Dios rabinon akanwe Jaskarara iti jake
Nato riki Pablon kirika wixaa ja riki Diossen yonoti itan Jesokriston raana jaskáxon ja ikonhaketian Diossen kenaabaon ja ikonkon joi onankanon ixon jato yoiti
Jatian noa jan manata riki ja jatíbitian jati neteya iti Jara nete joniamatianbi Diossen jaskara jato menitibo jansoyamakin yoia iká iki
Jatian ramara moa nete nokóketian jan jaskáati yoini keská senenke noa jan kixpinmai Diossenbi eabiribi jakon ointaanan jawen joi ea yoimaa meranoax
Ja ankianora iti jake jakopi jakonmaakin yoinkanti yama westíora awinyabicho jainoax jawen bakeboribi iti jake joi akaibo jakonmai ikaitian iamaax yoitimakanaitian ja yoixonkanaimabo
Jaskara iamaikayara iti jake jaiba nokotaibo jakonhaxon jato biai jainoax jato jakonhati xinanya joni onankonxamanxon jawéki akai ponté xinanya jakon joni itan xinan meran koiranmeetai joni
Jainoaxibira iti jake ja onanmakana ikon joikiribi kikini koxia Jaskáaxon wetsaboribi ja ikon esekan jakonhakin yoianan jato koxi xinanmati kopí itan jaki jakonmai yoyo ikaiboribi jato ikonhamati kopí
Icha yoitima jonibora jake jabo riki ja jakina rebichi xatéya ikanti jato yoiai jodíobo Jabaonra akai iresbiresa jawékibo yoianan jonibo parankin
Jaskarabora moa non yoyo imati yamake Jabaonra ja atima jawékibo yoixon jatíbi jonibo jaton rareboyabi jakonmai iikanai Jaskáakin jakonmaakinbo axon jato koríki bichini
Ja Kreta nasinra jaa iki westíora profeta akin akanai jara jawen kaibobobi yoii neskata iki
Jara ikon iki jakopi akonkin jato notsinwe ibakanon Kristo ikonhabo ikax jakoni jaai
Jainxon ja jatonbi xinanxon jodíobaon yoikanaiboribi moa jato ninkáxonyamakanwe itan ja ikon joi ikonhayamaibaon ati yoiaiboribi ayamakanwe
Ja jakonma ayamaibaonara jatíbi jawékibo jakonbires iki ikaxbi ja jakonma akaibo ixon Dios ikonhayamaibaonara jawe jakonbi yamake xinan meran jakonmaatabo ixonra jakonmara non akai ixonbobi xinanyamakanai
Nonra Dios onanke ikibora ikanai ikaxbi jaton ikainkobora jaskaramabo ikanai Jabora jato omisaibores iki itan yoitimabo ikax jakoni iti atipanyamaa jonibo iki
Jaskáribiira ja yoxan ainbobo ikanti jake jaton ikainkobo jakon joi ninkatax kexaresaimabo paenaimaboribi Jaton ikáboribira jakon iti jake
itan ja benoya xontakoboribi esekanti jake jaton beneyabi jaton bakebo akonkin noia ikantiakin
Jainxon onankonxamanxon jawéki akaibo ikantiakin jakonma jawéki ayamaibo ikantiakin jaton xobon ikábo jakonhakin koiranti onanbo ikantiakin jakon xinanyabo jaton benen yoiai senenhakaibo ikantiakin
Jaskáxon tsonbi Diossen joi jakonmaakin yoitima kopí
Jainxon ja bakeranonbo onankonxamanxon jawéki akaibo ikanon ixon jato yoixon xinanmawe
jatíbi min ikainbo jakoni mia ikaibo jato oinmawe jatian ja joi jato axeai jakonmabo iamai jaon ratékanti joni iwé
Jatianra ja jakonmaakin xinannaibo rabinkanti iki itan jakonmaibo noa yoii ikantima iki
Jainxon ja iboaxon yonokanaiboribi jato onanmawe jatíbi jawékiainbo jan jato yonoaibaon yoiai senenhakanon noimisbo itan kewinmismabo ikanon
Jainoax jato yometsoaiboribi iamakanon jaskáyamaikaya ja ikonhakin jaki jakon xinankanaibo ikanon Jaskáxon jakonhira riki jan noa kixpinmai Diossen joi iki ixon onankanon
Diossenra jatíbi jonibo jan jato kixpinmati jawen jakon xinan jato onanmaa iki
Jan noa manata raroti nete nokotai kaman ja iki ja non ani Dios jan noa kixpinmai Jesokristo jakiribi joti
Jara noa kopi mawata iki jaskáaxon jatíbi jakonma jawékiainoa kopiaxon noa xabáanox itan kikin jakonhakinbo ayonxon jakon jawékibores akin jeneyamai jawen katota jonibo noa imanoxon
Neskarabo riki min jato onanmati min jato yoiti koxiaxonbi eseanan jato notsinwe
Miara tsonbi omisti yamake
Jainxon wetsaboribi jato xinanmawe ja Apo itan joni koxiboki yoitibo ikantiakin itan jatíbitian jakon jawéki ati xinanyabores ikanon
Jainoax tsokibi jakonmaibo yoyo iamakanon xabáxaman xinanya itan jato jakonhati xinanyabo ikanon jaskaxon jaton xinan meran rabíamakin jatíbibo jato jakonhakin akaibo onankanon
Jaskara ikenbira noa kixpinmai Diossen jawen jakon xinan itan jawen noimisti xinan jonibo jato onanmataanan
Ja jawen Xinanra noa kixpinmai Jesokristo meranxon akonbireskin noa menia iki
Ikaxbi ja onanmabo ikax join ianankanainkobo moa niakaayamawe ja jaton rekenbo ipaoni yoikanainkobo itan ja esé kopi ramianani join ianankanainkobo iamakanwe Jaskátibora iresabo ikax noa jan akinti jawékiboma iki
Jatian mia joi ninkáxonyamaitian moa jainoa pikowe
Minra onanti jake jaskara jonira yoitima ixon jawen ocha aká kopi janbixbi kastiganmeeti iitai ixon Titon atibo yoia
Jatíbi min atipana senen ja abogado Zenas betan Apolos akinwe Jaskatax wetsanko kaai jawebi maxkáyamakanon
Abákanon ja nobé joi akaibaon jakonhakin jato akintibo onankin Jaskáxon ikonkon ja maxkákanabo jato akinnai ikax yanka ireskanaibo ikantima kopí Senentiainbi jato salodana
Jatíbi ebé itinabaonra mia salodo bomai ja noa noia nobé joi akaiboribira non salodanai Abánon Diossen jatíbi matobo jawen jakon xinanman akinboreskin
Ea riki Jodas Santiagonin wetsa itan Jesokriston yonoti Ja Papa Diossen noixon katotabo itan Jesokriston koiranabora en salodanai
Jaskáribira winoti bokanai ja en mato yoikin atai jakonma jonibo Jaton iresbiresa xinanmanra jaton yora ramiakanai ja Ibon koxira jawebi onankaxamakanai itan ja ángelbokiribi jakonmaibo yoyo ikanai
Ja ángelbaon koxi arkángel Migoelninbira ja Moiséssen yoran paranan Satanás betan ibékonkinbi jakonmaakin yoititianbi neskáa iki
Abanon mia Ibonbi notsinkin akin
Ikaxbi ja jonibora jaton onannama jawékiboki jakonmaibiresbo yoyo ikanai Jatian ja yoinabaon atinxokores jabaon onannatonra akanai jatonbinix jan jakonmati jawékibores akin
Jawe ireskiaipanon
Ja jonibora Kaín iní keskatiribi iki ikanai Koríki gananti xinanyares ikaxa Balaam iní keskaribii jakonmain pakékanke Jainoax ja Koré iní keskaribiira jaton yotimaninbi ja jonibo mawati iikanai
Jaskara joni jaskáti yoiira iká iki ja kanchis itin Adán pekáo iká Enok neskati
Enra ja Ibo jawen kikinbires icha ángelboya joaitian oinna iki
Jaskara jonibora jatíbi jawéki kopí joikanai itan jakonmaibiresbo yoyo ikanai Jabaonra benai jatona jawékibichores Jainoax yoyo iki rabíkanai itan jato jawéki bichinkasires wetsaboki jakoni yoyo ikanai Joi akaibo esea
Ikaxbi mato ja nokon noi wetsabó xinankanwe ja non Ibo Jesokriston raanabaon mato yoini joibo
Jabaonra mato yoia iká iki Moa netebo senenkaitianra janoxiki jatoki jakonmai xiroai jonibo jaton jakonma ati keen xinanman imaa keskati jakanabo akin
Ja jonibo riki jatonbiribi tsamabo axon jato ikinnaibo jaton keena keskábores akai ikax jato meran Diossen Xinan yamabo
Ikaxbi mato nokon noi wetsabó ja maton ikonhaa jakon xinanmanbi koxii jenéyamakanwe Diossen jakon Xinanman akinnaton orankanwe
Diossen noimisti xinanki koxii jeneyamawe Jainoax manákanwe ja non Ibo Jesokriston jawen akinmisti xinanman jatíbitian jati netenko noa imai kaman
Ja rabé xinanyabo jato noibaxon akinkanwe
Jatíribibo jato kixpinmakanwe ja chii meranoa jato ixton pikoti keskáakin Jatian wetsabo noibaxon akinkanwe ikaxbi koirameekanwe ja jakonma jawékibo akanaton jaton chopa tsaiabobi jato omisnankanwe Senentiainbi Dios rabia
Ja Diosbicho riki ochan pakénaketian mato jan koiranti atipana koxia itan jakopi jakonmanin yointi yama ikax raroxaman ja iká bebon jawen joébires ikainko mato imati atipana
Nokon wetsabo jatíbi meskó tanakaati jawékibo nokoaxbira raroxamares mato ikanti jake
Matonra moa onanke ja Kristo ikonhaa ikax mato tanakaatai jawékibaon koxi xinanyaxon maton tenenon ixon mato onanmai
Ikaxbi jaskara koxi xinanyanixkaya moa jákoman senenabo itan kikini Dioski koxiabo mato ikanti jake jaskatax mato ja yoixonkanti jawe rami yamati kopí
Ikaxbi yokákinra wetsa keskaakinbo xinanyamakin kikinhakin ikonhataanan yokáti iki Jaweratonki wetsakeskaakinbo xinantaanan yokatai jara aniparo bechon niwen aká oken boanbekonai keská iki
Jawerato joi akai joniki jawen xinan meran jakonma ati xinanbo joái janra Diossenra ea jaskara xinanmai ixon xinantima iki
Diossenra jawetianbi jawen xinan meran jakonma atibo xinanyamai itan tsoabiribi jakonmabo akanon ixon jato xinanmayamai
Jaskáyamaira westíora joni jawen jakonma ati xinanbaonbi keenmaxon janharesa jakonmabo atiakin xinannai
Jatian jaskáakin jakonmabo ati non xinannaibaonra noa ochanko pakémai jatian jaskati ochai noa jaatoninra mawátiain noa boai
Nokon keen wetsabo matonbinix paranmeeyamakanwe
Janra janbi keentaanan ja ikon joi ikonhamataanan noa jati neteyabo imaa iki Jaskatax noapari jawen reken bakebo itan jakon bakebo inon ixon Diossen join yoiai keskati jati
Jaskati sinatai joninra jawetianbi Dios keenai keská ayamai
Ikaxbira ja joi ninkatairesbo mato itima iki ja join yoiai keskatikayara mato jati jake jaskati iamaira matonbinix paranmeetires mato iitai
Jaweratoboki ja joi ninkáxonbi jan yoiai keská ayamaibo iki jabora jonin jawen bemanan espejonin oinnai keskáres iki
Jaskati janbixbi oinmeekaini kaaxa jaweskaki já iká ikaxbo moa xinanbenotai
Tsoaboki joi akaitonin xinanmeetibi jakonmaibo yoyo iresai jabora jatonbinix paranmeekanai jaskatira joi akai iki ikai ikaxbi jawemabi iki
Ja akonkin joi ikonhaax Papa Dios bebon jakon iti riki neskara
Ja kachiana bakeboyabi ja benomaatax onitsapitaibo jato akinti jainoax nato netemea jakonma jawékiboribi atima
Nokon wetsabo ja koxi xinanya non Ibo Jesokristo ikonhaibo ixon wetsabobichores kikin joniakin xinantaanan jatíribibo kikinmaxokoakinbo xinanyamakanwe
Iti iki ja mato tsinkitainko rabé joni jikii wetsa iti iki kikin chopa sawéya itan oro meosoti sawéya jatian wetsa iti iki chopa payoxoko sawéya noxíbires jikii
Ja jatíbi jawékinin senena jonibomarin jawékibo bichinoxon mato joni koxiboiba boaibo
Jabomarin ja maton rabiai jakonhira non Ibon janeki jakonmaibires yoyo ikaibo
Matonra jakon atiki ja Wixá meran yoiai esébo akonkin senenhaxon Jainra ikai neskati
Minbix mia noikaata keskáakinribi wetsabo jato noiwe iki
Ikaxbi wetsabobichores kikin joniakin xinantaanan jatíribibo kikinmaxokoakinbo xinanira ja Diossen esé senenhayamai mato ochai
Jawerato joninki jatíbi Diossen esébo senenhaxonbi westíora eséxokores senenhayamai janra jatíbi eséboribi moa senenhayamake
Ja wanoya itan benoya ixon wetsa betan yorantima yoini Diossenribira yoia iki Jato reteyamawe akin
Ja ochankonia noa jan xabáa esé meranxon non aká jawékibo noa Diossen yoixonti ikenra mato yoyo ikainkobo itan maton ikainkobo mato koiranmeeti jake
Nokon wetsabo jawemabi riki westíora joni Dios ikonha ikax raroibi jan ikonha keskati imai ikax Jaskara iken Imeyanti atipanke westíora joni jan ikonha jawékininbichores kixpinmeeti
Iti atipanke westíora nobé joi akai benbo iamax westíora ainbo ja saweti chopaoma jainoax ja jawékiatiomaribi
Mia jakonbires ibanon rakokanwe mato potónon kaman jawékiakanwe akin Jan maxkatabo menikinmabi
Jawe jakonki aká jaskáakinres yoixon
Jaskáribira ja non ikonha jawéki winotai onantiakin yoia nekebi ja non ikonha jawékinin jixtiamaira westíora mawá jawéki keskáres iki
Iti iki westíora joni yoyo iki
Rama jaskati jaxonmabi ja min ikonha ea oinmawe jatian enra mia oinmati iki ja en ikonha keskati ikin iki
Minra akai westíora Diosbichora jake ixon ikonhakin jaskáakin min ikonhara kikin jakon iki Yoxinboribira jaskáakin ikonhai raketi saki ikanai
Onanma joni iamawe onanwe ja min ikonha jawékinin nekebi jixtiamai ikaxa ja min ikonha jawéki yankabires iki
Diossenra non reken papaxoko Abraham atibi keskáakin akai joni oinna iki Jawen bake Isaak makan tsamanxon reteti yoia iken axonaitian
Jaskarainxonra non ointi atipanke Abrahamman jan ikonha jawen akátonin nekebi jato oinmaa Jaskáakin jawen aká jawéki nekebi jistiatonra jan ikonha kikin jakon iká iki
Jaskataxa ja wixá meran yoiaibo senena iki
Jaskarainxonra maton ointi atipanke Jawen akaibo kopíribi atibi keskáakin akai joniakin Diossen jato oinnai ikonhakana kopíbichoma
Westíora yora riki kayaoma ikax mawá jaskara mawá keskaribi riki Dios ikonha ikaxbi ja non ikonha keskati noa imai
Jatikaxbira noa ochakanai jaweratoki jawen yoyo ikainkobo ochayamai jara moa jakonman senena joni ikax janbixbi koiranmeeti atipanke
Westíora kabayora ati iki jatiobi jawen yora non keenaoribo kamanoxon westíora jan tsasiati risbikan renexkin
Oinkanwe ja ani waporobo jabora akai aniora ikenbi niwe koxibaonribi xotonainbi ja timon akaitonin jawen timon maxkoxoko ikenbi jawen keenaioribiribi bokin
Joninra raeati atipanke itan moa akábo iki jatíbi meskó yoinabo noyai yoinabo norex iki niaibo jenemea yoinabo
Ikaxbi tsonbira ja jana janharesti atipanyamake jara jakonma jawéki bochoa keská iketian tsonbi bechitenti atipanyamake
Non jananra ja non Papa Dios non rabiai jatian janribira já keskabiakin Diossen joniaka jonibo non jato jakonmaakai
Jawekeskataxbira jainoax jene jokonai westíora mai kininkoniaxbicho bata jene betan moka jene jokonti atipanyamake
Tsoaboki mato xaran onan xinanya iki itan kikinhakin ninkataibo iki maton ikainkobo jakonires mato ikaibokaya jato oinmakanwe ja xinanti onanman rabíti xinanhomabo imaa ixon
Ikaxbi maton xinan meran jatoki notsireskin jato rawíanoxonres jawéki akíra jawebi mato rabíti yamake jaskatira jansoires mato iitai
Neskara onan xinanra Diossibakeax joáima iki jara nato netemeabi iki jonibaon xinanres itan Satanássen xinanbi
Jaweranoki notsiresi itan rawikananibo jakana jainra xinan tsokásboribi jaax meskó ocha akíboribi jakanke
Jaweratoboki xabá xinanyabo ikanon ixon jato akinnaibo iki jabaonra moa itibi keskati ikanaitian jato ointi jake
Jawekopikayaki mato ramiananai itan jawéki kopíxokobo mato join ianankanai
Jatian yokáxonbira maton biamai jakonma xinanyaxon ja mato keenai jawékibores anoxon maton yokatai kopí
Matonki onanyamaa jatíbi nato netemea jawékibores xinannai ikax Diossen rawí banéti
Jaweratoki nato netemea jawékibores xinannai iki jara moa Diossen rawí banetai
Wixá meranra ikai neskati
Dioskires menikaakanwe Satanássen joi ninkáxonyamakanwe jatianra matoibakeax moa já ochóti iki
Dios benakanwe jatianra jan mato akinti iki
Masá xinankanwe yoyo iananbi winikanwe ja maton osanai jawékibo ibanon winitibores baneti jatian ja mato raroaibo ibanon masá xinanti jawékibores baneti
Ja mato rama iamax bakixra noa wetsa jeman kaai jain kaaxa noa westíora baritia ikí kaai jawékibo maroi itan icha koríki bii iki ikaibaon ninkákanwe
Jaskatibo yoyo ikinbira bakix mato jaskara winótibo maton onanyamake matobo riki ja wixnin koinbo jokonax basima keyotai keskábores
Jaskátitianbikaya ja non Ibo keenketian jarésparixonra natobo itan wetsa jawékibo non ati iki ikireskaya ikanwe
Jaskáyamaira rabíananbi yoyo itin keenxamanbores mato ikanai jatíbi jaskati rabíti jawékibo riki jakonma
Jaweratonki jakon jawéki ati onanxonbi ayamai jara ochai
Ramara ja mato jawékinin senenabo en yoiai ninkákanwe
Ja jakonmabires jawékibo winókin maton masábires tenei kaai onantaanan winiananbi saí ikanwe
Mato jayata icha jawékibora keyo payónoxiki maton chopabora mansánbaon pinoxiki
Jaskara iken nokon wetsabo ja non Ibo joái kaman manátiabo ikanwe oinkanwe jawekeskaakinki ja wain teetaibaon jakonxamani jawen banábo biminon ixon oi bexon mai mechaati manai ixon
Jaskáribiikaya matobo koxii itan manati jenéyamakanwe ja Ibo jotira moa ochóma iki
Nokon wetsabo wetsaboki jakonmaibo yoyo iamakanwe maton aká jawékibo mato Diossen yoinxonyamanon Ja jaton aká jawékibo jato yoixonaira moa joibi iki
Nokon wetsabo ja Diossen joi yoiai profetabo iní keskatiribi ikanwe jabora masábires winotibi jawe iamakana iki
Jawerato matoboki onitsapiti itai orankanwe jaweratoboki raroxamanbo ikanai Dios rabii bewakanwe
Jawerato mato xaran ikáboki isinai iki ja joi akai jato ikinai ankianobo kenamakanwe jaki orankanon ixon itan non Ibon janenkonribi xenin sikakanon ixon
Jatian ikonhaax jaki koxiabo ixon orankanketianra Diossenbi benxoaxon weninti iki Jatian ocha akábo ikenra ja ochabo moa soaxon xinanxontima iki
Jaskara ikenra matopari ja maton ochabo kexaanankanti jake jaskáa pekáo orananankanwe mato benxonon
Ja itibi keskati jaa jonin orakión riki atipana koxia
Profeta Elíassa iká iki noa keska joniribi janra oi beyamanon ixon koxi xinanyaxon orana iki jatianra kimixa baritia sokota oxe senen oi beyamaa iki
Jatian moa jakiribi oranketian oi beribaa iki Jatianra ja mainmea iká jiwibo moa bimia iki
Nokon wetsabo jawerato matoboki ja ikon joi ikonha ikaxbi wetsaoriketian wetsa joi akaitonin jakiribi joi ikonhamaribiai
Xinankanwe tsonki ja ocha akí iitai joni Dios ikonhamataanan jawen ochabo jenemai janra moa manotiain kati ikenbi kixpinmati iki itan ja akonbireskin ocha akáboribi moa Diossen xinanxontima iki
Nete joniamatianbira ja joi ibo Kristo moa jaa iká iki jara iká iki Dios betanbi itan jabiribi iká iki Dios
Jara peokootiainoaxbi Dios betan iká iki
Jákopíresa Diossen jatíbi jawékibo jonia iki jan ayamaara jatíbi jawékibo yamakeanke
Jaibaresa iká iki jan jati jatian jan jatira iká iki jan jatíbi nato netemea jonibo tenaa joé
Ja joékanra yamé meranxon jakonma jawéki akanaitian jato tenaxon jixtiakai Jato jaskáakin tenaketian nokaakaskinbira jonibaon atipanyamakana iki
Westíora jonira jakatiai jawen jane jato baotizanai Joan jara Diossen raana iki
janbixaman oinxon onanna iketian ja joékiriakin jato yoixon onanmanon ixon Jatian jaskáakin jan jato yoiabo ninkáxon onantaanan ikonhakanti kopí
Jaskara ikaxa Joan iamaa iki ja joé jara ja joékiriakin yoixon jato onanmati kopí raana joáres iká iki
Jatian ja ikon joé jan jatíbi nato netemea jonibo tenaira moa nato neten joibi iká iki
Jara nato main joáx jonibo xaran jakatiai Já meranxon Diossen nato nete jonia ikenbira nato netemea jonibaon onanyamareskana iki
Jara joá iki jawen kaibo jodíobo xinan ikaxbi jabaonra biamakana iki
Ikaxbi jan biábo itan jan ikonhabora Diossen bake itiakin jato imaa iki
Jaskáakin jato imaara jaton rekenbo Diossen bake iká kopí iamaa iki jainxon yoranxon bakeakanamaboribi iki nin jatonbinix keentaanan ikanamaboribi jabora iká iki Diossenbi jato jaskara imaa ikana
Jatíbi já jayata ani jawékiainoara non jatíxonbi jaibakea icha jakon jawékibo bia ixonbi non biboresa iki
Moisés meranxonra noa Diossen jawen esébo onanmaa iki ikaxbi Jesokristo meranxonra noa onanmaa iki jawen ikon joibo itan noa jaskáakin noiabo
Neskáraa iki Joan ja sakerdotebo betan ja Dios rabiti xobo meran teetai Levitabo akí ja Jerosalénhainxon Jodío koxibaon tsoarin ja ixon yokáti raana jaiba bexon yokákanontian
Jaskáakin yokákana jan jato onantiakin yoia iki
Eama riki ja Kristo akin
Eara jama iki akin jabi yokáboreskana iki
Jatian jabaon yoikana iki
Tsoakayarin mia Noa jan raanabo non jato yoii katira jake Minbixki mia jawe keska oinmeetai noa yoiwe akin
Ja jaskáakin Joan betan yoyo inon ixon fariseobaon jato raana bekanabaon
Jaskara ikax miama iki ja Kristo itan Elíasmaribi jainoax noa jaon manata profetamaribi jatian Jawekopiki min jato baotizanai akin
Enra onpaxenres jato baotizanai Ikaxbi jaráke westíora mato xaran jara maton onanyamake
Jara epekáo joái jaskara ikaxa ea jawemabixoko ikax jawen zapato risbitanibobi choroxonti jisáma iki akin
Nete xabáketianra Jesús jakiriti joaitian Joanman oinna iki Jainxon jato yoia iki
Já yoikinra en mato aká iki
Epekáora joái westíora joni jara ea xewina kikin iki ea yamaatianbi japari japaoni ikax akin
Jaskáakin mato yoikinbira enribi ja joni onanyamaa iki tsoarin ja iki ixon Ikaxbi jabira en jato onpaxenres jato baotizanbea iki jaskáaxon Israel jonibaon ja onankanon ixon akin
Jainxon Joanman jato kexanribia iki neskáakin
Enra aká iki oinkin ja Diossen Xinan xotó keska joáx Jesossenbi yakátoxiketian
Enribira ja onanyamaparia iká iki tsoarin já ixon Ikaxbi en jato baotizanon ixon ea jan raanatonra ea yoia iki
Tsokiki ja Diossen Xinan joáx yakatai min oinnai ja riki Diossen Xinanman jato baotizanai akin
Jatian nete xabáketian jain iibatainko Joan jakiribi iribaa iki jaonmea onanai rabéya
Jainxon Jesús kawanaitian oinxon Joanman jato yoia iki
Oinkanwe oa riki ja Diossen Kordero akin
Jatian Joanman jato jaskáakin yoia ninkatax jawen joni rabé Jesús kaai chibani kabékona iki
Jaskati ja chibani bokanai ointaanan bechiakekainxon jato yokata iki
Maestró Jaweranorin mia jaa akin
Oinni bekanwe akin
Jato jaskáa boxon oinkana iki jain jaa
Jaskatax jabébi jain iibaikana iki jatian iká iki moa yantan
Ja Joan yoii ikaitian ninkáxon jan Jesús chibana westíoranin jane iká iki Andrés Simón Pedron wetsa
Ja Diossen katota Bakera non merabeiranke akin
Jaskáakin yoixon Andréssen jawen wetsa Simón Jesússiba ioa iki Jatian kaketian jainbikon oinxon Jesossen neskáa iki
Mia riki Simón Jonassen bake ikaxbi min janera ikai Kefas akin Ja iki Pedro iki iká Jesossen Felipe betan Natanael kenaa
Kakin Felipe nokoa iki jainxon yoia iki
Ja Felipe iká iki Betsaida jemankonia Jatian ja Andrés betan Pedro iká iki ja jemamearibi
Jatian Natanaelnin yoia iki
Minbixamankaya oinni jowé akin
Jatian ja Natanael jaiba nokoti kaaitian Jesossen jato yoia iki Jainra westíora joni joái ja riki ikonxaman israelita jara jawetianbi jansoi yoyo iamai akin
Jatian Natanaelnin yokata iki
Enra mia oinna iki ja Felipen mia nokoxon yoiamatianbi Ja higoera jiwi naman mia yakáketian akin
Maestro mia riki ja Diossen Bake mia riki ja Israel jonibaon apo akin
Jaskáaitian Jesossen yoia iki
Jainxon jato yoiribia iki Ikonxamanra en mato yoiai matonra nai chopeta oinnoxiki itan ja Diossen ángelbo ja jonin Bakeki beax jakiribi boribai ikaitian akin jato aká iki
Jatian ja kimixa nete itin Galilea main iká Kaná jemanko wanoti fiesta iká iki jatian Jesossen titaribi jain iká iki
Jatian ja wanotiainko jaribi chanikana jaonmea onannaiboyabi Jesús jain iká iki
Jaskati moa vino keyota oinxon jawen titan Jesús yoia iki
Moara vino keyóke akin
Jatian Jesossen yoia iki
Ainbó Jaweatiki min ea neskara yoiai En jaskara ati horara nokotamapari iki akin
Jatíbi mato jan ati yoiaitian akanwe akin
Nato chomobo onpax bochoakanwe akin
Jato jaskáa ja chomobo onpax bochoakana iki
Jato jaskáa boxonkana iki
Jainxon yoia iki
Nato jawékira iká iki ja Jesossen reken peokin ja Galilea main iká Kaná jemankoxon ja oinxon onanti ratéti jawéki aká
Jaskáaxon jawen atipana koxi jato oinmaara jaonmea onannaibo ja ikonhaax bebonbires jaki koxikana iki
Jain kaax nokotaanan Dios rabiti xobonko kaxon jato nokoa iki jainoax waka bene maroaibo oveja maroaibo xotó inabo maroaiboribi itan jainxon jato koríki kambiaxonti akax yakákanaboribi
Jatian ja xotó ina maroaibobiribi jato yoia iki
Natobo keyo jokonhakanwe Nokon Papan xobo jainoax jawékinin maroti xobo ayamakanwe akin
Jato jaskáaitian oinxon jaonmea onannaibaon xinanrikana iki ja Diossen kirika meran neskáakin wixaa
Jawe jawékiki min noa oinmai jaskáaxon min koxi xinanman aká non onannon ixon akin
Nato Diossen xobo ras akanwe kimixa neteres en jakiribi aríbanon akin
Chosko chonka sokota baritia senenra akana iki nato Dios rabiti xobo jankenhakin Jatian Minki atiki kimixa neteres jakiribi aríbakin akin aká iki
Jaskáaketian Jesossen yoia iki
Ikonxamanra en mia yoiai ja benati pikóyamaitonra jawekeskaxonbi Diossen nai nete ointi atipanyamake akin
Jatian Nikodemon yokáribia iki
Jawekeskataxmein noa iti iki benati pikoribii neskara yosi ikaxbi Noamein iti iki yosixbi non titan chixana meran jikii jakiribi pikonox akin
Jaskáaketian Jesossen Nikodemo yoia iki Ikonxamanra en mia yoiai jaweratoki jene meranoax pikóyamai itan ja Diossen Xinanman imaa xinan meranribi pikóyamai jara Diossen nai netenko jikiti atipanyamake
Ja jonin aká pikota bakera ja keska joniressibi iki Ikaxbi ja Diossen Xinanman imaara jawen xinan meran moa bená joni iki
Ja niwera payatai jawen kenaobiribi ikaxbi ja xoo ikai ninkákinbi min onanyamaresai jaweraokeaxki beai itan jaweraoki boai ixon
Jainxon Nikodemon yokáribia iki
Jawekeska jawéki yoikasirin nato akin
Enra mia pontéxaman yoiai ja non onannabora noa yoyo ikai itan nonbixaman oinnaboribira non mato yoiai Ikaxbira maton noa ikonhayamai ja non mato yoiaibo
Jatian ja nato netemea jawékibo en mato yoiaitian ea ikonhayamakinra jawekeskaxonbi ja naikanmea jawékibo en yoiaitian maton ea ikonhati atipanyamake
Tsoabira jawetianbi naikan kaa yamake ja jonin Bakeresiki ja naikanmeax joá
Moiséssenra aká iki janbi yami ronoataanan jiwin axon jain joni jayamainkoxon jato chankanxonkin jaskáakinribira ja jonin Bake jiwin axon bochiki chankankanti jake
Jatíbi ja ikonhax jaki koxiaibo jatíbitian jati neteya iti kopi Diossen jatíbi nato netemea jonibo noia
Akonbireskin nato netemea jonibo noixonra jawen jabicho bake jato Diossen menia iki jatíbi já ikonhaibo mawáyamai jatíbitian jati neteya ikanon ixon
Nato netemea jonibo masá tenemati kopíra ayamaa iki Diossen jawen bake nato neten raankin Janra raana iki jan akinnaton nato netemea jonibo kixpinmeekanon ixon
Jaweratonki Diossen Bake ikonhaa janra moa masá teneyamai
Ikaxbi jaweratonki ikonhayamai jara moa masá tenetiain iki Diossen jabicho Bake ikonhayamaa kopí
Ja ikonhayamaibora moa masá tenetiain iki jatian jakonma jawékibores akí jakanabo ixonra ja joé joxon jato tenaketian ja joé omisi yamé meranres ikana iki
Jatíbi ja jakonma jawéki akí jaabaonra ja joé kikinbiresakin omisai jaskara kopíra ja joé pataxkaxamakanai jaton jakonma akaibo jato jixtiaxonaketian
Jaskata pekáo Jesús jaonmea onannaiboyabi Jodea main kaa iki kaax jawetio basi jato betan jain iká iki
Jatian jain ikai kamanpari jato Diossen janenko naximaa iki
Jatian Joanribi iká iki ja Salim iká ochóma Enónhainxon jato baotizani jain icha onpax jaketian Jaskara kopí jato baotizanon ikax jain bokanketian jato imaa iki
Neskarabora winota iki Joan kárkel meran akanamapari inontian
Ikaxbi ja Joanmamea onannaibo betan westíora jodíora koxi join iananani peokookana iki jaskatax ja Dios bebon jakon iti yoii
Minki xinannai ja Jordán keiba miibetan iantana joni Ja yoikin min noa ayantana ramara jaribi jato baotizani iitai jakopíra ichaxon já chibankanai akin akana iki
Diossen jato xinan meniamaara tsonbi jawen xinanmanbi jato jaskáati atipanyamake
Matonbira ea ninkata iki eama riki ja Kristo eara jakiriakin jato yoiti Diossen raanares iki akin en jato akaitian
Ja naikanmeax joá Jesossiki jatíbi jonibo xewina kikin joni
Jatian ja nato mainmeabora nato mainmea biribi iki jaskara kopíra nato mainmea jawékibores jabaon yoiai
Jaskara kopíra jan akai ja naikanxon oinna itan ninkata jawékibo jato yoikin ikaxbi jan jato yoiai joibo tsonbi ikonhayamakanai
Ikaxbi jaweratonki ikonhaai janra noa onanmai ja Diossen yoiaibo riki ikon ixon jan onanna
Jaskáakin Diossenbi raana joá ixonra Diossen joibores yoiai Diossenbi ayorabireskin jawen xinan menia kopí
Papa Diossenra jawen bake noike jaskara kopíra jawen atipana koxi menixon jatíbi jawéki jawen mekenman jenea iki
Fariseobaonra yoikanai ninkaxon onankana iki ja Jesossen jaonmea onannaibo itiakin jato biboresai itan Joanman jato imai bebonbiresibi jato baotizanai
Jesossen jato baotizanainmabira ikana iki jaskati jaonmea onannaibaonreskaya jato imainbi
Jatian moa jaskara onannax Jodea mainmeax moa Jesús Galileanko karibaa iki
Jatian jain kaai Samaria mainbi winókaini kati iká iki
Janbi kaax ja Samaria main iká Sikar jemanko nokokana iki ja Jakobnin jawen bake José mai iboamani ochóma
Jainra iká iki ja Jakobnin pozo jain kaaxa paxkinax Jesús yakata iki Jatian iká iki moa bariapan ikibi
Jatian jaonmea onannaibobiribi ikana iki jeman bokana ja jawékiati maroi
Eara Samaria ainbo iki min ea jaskáati ikaxbi akin
Ja pozomea onpaxa chichóyora iki itan min jan weaxon tsekatiribira yamake
Jaskáabi Jesossen neskaa iki
Jaweratobaonki nato pozomea onpax bixon xeai jabora jawekeskataxbi nomii jeneyamakanai
Ikaxbi tsonki ja en menia onpax xeai jabora jawetianbi nomin iwetsatima iki
Ja en menia onpaxra jato meran ikax jawetianbi tsosinhosma jene pononai keská iti iki jaskakinra jatíbitian jan jato jamati iki akin
Jatian ainbaon yoia iki
Rama ja onpax ea meniwe ea jawetianbi nomin iwetsayamanon jatianra nato pozomea onpax bii ea jowetsatima iki akin
Kamentanwe min benepari kenai mia jakiribi joríbanon akin
Eara benooma iki akin
Jaskáakenbi Jesossen yoia iki
Ikonra min yoike mia benooma
Miara pichikai benoa iki Jatian rama mia jabé jaa jonira min benema iki Jaskara ixonra min ea akonkin yoike akin aká iki
En oinnara mia profeta iki
Ja non rekenbaonra nato mananmanxon Dios rabipaonike ikaxbi mato jodíobaonbiribi yoiai Jerosalén jemanxonbichores non Dios rabiti akin aká iki
Jaskáa Jesossen yoia iki En mia yoiabo ikonhawe ainbó iitira nete nokónoxiki nato manain joxónmabi itan Jerosalénhain kaxonmabi ja non Papa Dios jatíbiainxon rabikanti nete
Mato samaritanobaonra onanyamake maton ja rabiai ikaxbi noa Jodíobaonreskayara onanke ja non rabiai Dios jan noa kixpinmati Jodíoboibakeax joái iketian
Dios iki xinanres jaskara kopíra já rabiaibaon akonkin jaton xinanyaxonbi rabikanti jake ja Diossen Xinan keenai keskáakinxaman akin
Jaskáa ainbaon yoia iki
Enra onanke ja Kristo joti Janra joxon noa jatíbi jawéki onanmanoxiki akin aká iki
Jaskaketian Jesossen yoia iki
Ja riki ea ja miibetan yoyo ikai akin aká iki
Jaskara yoii iibekonaitian Jesossenmea onannaibo nokokana iki nokóxon oinkana iká iki Jesús ainbo betan yoyo iki
Jatian ja ainbo jainbi jawen chomo jenebaini ixtoi kaa iki kaaxon ja jemamea iká jonibo jato neskáakin yoia iki
Bemenkanwe westíora joni oinni janra ake jatíbi en aká jawékibo ea yoipakexonkin Natomarin ja Kristo akin jato aka iki
Jaskáakin jato ainbaon kexana ja jemamea jonibo Jesús oinni bekana iki
Ikaxbi jan jato yoia iki
Nokon pitira moa jake jara maton onanyamake akin
Jato jaskáa jaonmea onannaibo yokakanankana iki neskati Tson jawékiati bexona pixonmein noa jaskáake ikibo
Nokon jawékiati riki ja Diossen yoiai keskati ea jati itan ja ati ea raana jawen tee en senenhaxonti
Matora ikai
Chosko oxeparira maxkáke nato trigo bimi non tsekati iki
Ikaxbi enbiribira mato yoiai neskáakin jonibo oinxon jatoakin xinankanwe jabo riki ja wainko trigo banaa moa senenketian tsekatires keskábo
Ikon yoiira ikanai
Wetsa jonin banaketianra wetsa jonin tsekai iki
Jaskaribiakinra en mato bimi tsekati raana iki mato jain banai teetamainkobi
Wetsabora kikinni teekana iki ja bero banai jatian matonbiribi rama ja bimi tsekaresai akin jato aká iki
Jatian ja jeman ika icha samaritanobaon Jesús ikonhakana iki já onannama ixonbi
Jatíbi en aká jawékibora ea yoixonke akin ja ainbaon jato kexana
Jato jaskáaka bexon jain nokóxon ja Samaria jonibaon Jesús yoikana iki jatoibapari baneti
Jaskáakana rabé neteres Jesús jatoiba baneta iki
Jatian ja ainbo neskáakin yoikana iki
Jatian jain rabé nete itaanan moa Jesús Galilea main kaa iki
Ja Jesossenra moabi jato yoia iká iki Jawetianbira westíora profeta jawen mainxonbi tson ikonhayosma iki akin
Jaskatax kaax Jesús nokota iki ja Galilea main iká Kaná jeman jainxon onpax vinoayantanainko
Jatian jainribi iki iká apo betan teetai ofikial jawen bake iká iki isinai Kapernaúm jemanko
Jaskáabi Jesossen yoia iki
Matonra ea ikonhai en jaskáakinbo ratéti jawékibo akaitian oinxonres akin
Ixtontani kamenwe ja nokon bake mawatamatianbi akin
Moa masá xinanyamai karestanwe min xobonko ja min bakera moa jakon iki akin Jesossen aká iki Jaskáakin Jesossen yoia ja jonin ikonhaa iki Jaskatax moa karibaa iki
Moa kaaitian jawen yonotibaon bechixon yoikana iki Min bakera moa benxoke akin
Jatian jaskáakana jato yokata iki Jawetianxamanki iká benxoi akin Jatian yoikana iki Bakix bari matanxameketianra moa yoná jeneibake akin
Jaskáakin yoikana ja jonin xinanna iki bakix jain barixamanribi
Jaskáaxon ja jonin jatíbi jawen xobon ikáboyaxonbi Jesús ikonhakana iki
Natora iká iki ja rabé itin ratéti jawéki Jesossen aká
Ja Jodeainoax jakiribi Galilea main kanontian
Jatian iikin Jerosalénhainxon jodíobaon fiestaaka iki jatian jato betan ja fiesta winoti Jesús jain kaa iki
Ja Jerosalén jemanra jake jan karnerobo weitai ani xepóti jatian ja ochóma iká iki westíora xantóxoko jawen jane Betzatá jodíobaon join aká
Ja peotabaon iká iki icha isinaibo main rakatabo benchebo chantobo yora jiriomabo jainxon ja jene yakitai manai
Jatian jainribi iká iki westíora joni moa kimixa chonka posaka baritia isinai
Jain rakáketian kaxon Jesossen nokoa iki Nokóxon onanna iki moa basi isinai riki ixon Jaskara kopí yokata iki
Eara keenai benxotinin ikaxbi ja jene yakitaitian ea jan boxon nenantira yamake Enbix ea kaabira jatonpari boxon jene tsakakin ea mawinkanai akin aká iki
Wenixon min rakáti bibaini katanwe akin
Jaskáakin yoiatianbi ja joni jawen isin benxoa iki jaskatax jawen rakáti bibaini moa kaa iki
Ja netera iká iki tantiti nete
Jatian jaskáakin ja Jesossen benxoaa joni kaaitian oinxon jodío koxibaon akana iki neskáakin
Ramara tantiti nete iki jaskara ikenra ja min rakáti papibaini mia kati atipanyamake akin
Ikaxbi jan ea benxoaa joninra ea yoike
Min rakáti bibaini katanwe akin
Jato jaskáa yokáribikana iki Tsoarin ja jaskáakin wenixon min rakáti bibaini katanwe akin mia aká akin
Jaskáakanabi janxaman benxoaa onanyamaxon jawebi jato yoiamaa iki ja benxoabaini moa Jesús joni icha xaran onantimakaini kaketian
Jatian jaskáa pekáo ja benxoaa joni Jesossen meraribia iki Dios rabiti xobo meranoa jainoa nokoxon yoia iki neskáakin
Ramara moa mia benxoke moa jakiribi ochayamawe mia ikátiai bebonbiresa mia iribanake akin
Jaskáakin Jesossen yoia ja joni pikókaini kaa iki ea jan benxoaa joni riki Jesús iki ixon ja jodío joni koxibo yoii
Jatian jan jato yoia onanxon jodío joni koxibaon moa Jesús jakonmaakana iki tantiti netenbi neskara jawékibo akaitian
Ja nokon Papa Diossen mawábo jiriataanan jato jamai keskáakinribira jawen bake ixon enribi mawábo jirimataanan jato jamai ja en jaskáati xinannabores
Jaskara ixonra ja nokon Papa Diossen tsoabi jakonmaakin yoiti atipanyamake ocha akanaitian Janra jatíbi jawen atipana koxi ea menia iki ja jakonma jawéki akanaibo en jato yoixonon ixon
En jaskáaitian oinxon ea kikinman xinantaanan ja nokon Papa akanai keskáribiakin earibi rabikanti kopí
Jaweratobaonki ea kikin xinanxon rabiamai jabaonra jan ea raana nokon Paparibi rabiamakanai
Ikonxamanribira en mato yoiai moara nete nokotai ramara peokooke jatíbi mawábaon ea Diossen Bake iketian nokon joi ea ninkáxonkanti nete Jatian ja nokon joi ea ninkáxonabora jatíbitian janoxikanai
Ja nokon Papara tson jamaamabi jawen atipana koxinbi jake jaskaribi itiakinra ea imaa iki ea jawen bake iketian
Jainxonra ja jonin Bake yoiti koxi xinan menia iki jakonma akanabo iketian jato yoixonon ixon
En mato jaskáakin yoia ratéyamakanwe netera nokonoxiki jatíbi mawatabaon nokon joi ninkákanti nete
Jatian ja nokon ikabo yoii enbixbi ea yoikaatara ja en mato yoiai jawékibo ikonma ikeanke
Ikaxbi jarake wetsa joni jan nokon iká jawékibo mato yoiai jan mato yoiai joibora ikon iki
Matonra jato Joanhiba raana iki tsoarin ja iki ixon yokáti jatianra jan mato ikon jawékibo yoia iki
Eara wetsa joninbires jaskáakin yoiai ikaxamai ikaxbi ea ikonhaax mato kixpinmeenon ixonra en mato jaskáakin yoiai
Joanra iká iki lamparin joekan mato tenai keská Jaskara ikaxa jan jaskáakin yoiai ninkatax mato jawetio basixokores rarokana iki
Ikaxbi jarake ja Joanman yoia bebonbires ikonxaman jaskáaxon ea Diossen raana maton onanti
Ja riki ja nokon Papan raana joxon jawen tee ati yoiabores senenhakin en ratéti jawékibo akai
Jainxon ea jan raana nokon Papanribira ekiriakin jato onantiakin yoiai jawetianbi jawen joi maton ninkatama itan jabixamanribi maton oinnama ikenbi
Jaskáakin mato yoiabira jawen joi maton ninkáxonkaxamaa iki ja ea jan raana joá ikenbi maton ikonhakaxamai kopí
Matonra akai kikinhakin onannoxon tanabokin Diossen joi yoyo akin jaskatax jatíbitian jati neteya iti xinanxon Maton jaskáakin xinannaibira ja Diossen wixá kirika meran iká joibaon eares mato yoixonai
Jaskara ikenbira maton ea ikonhakaxamai jatíbitian jati neteya en mato imati ikenbi
Eara keenyamai ja en akai jawékibo kopíres ea jonibaon rabikantin
Jainxonra en onanribike maton akonkin Dios noiamabo
Eara joá iki nokon Papan janenko jaskara ikenbira maton ea ikonhakaxamai
Jaskakinbira maton atiki wetsa joni jawen xinanmanbi joketian jares maton ikonhakin
Matonra jawekeskaxonbi ea ikonhayamai wetsabaonres jakonman yointaanan rabitinin keenaibo ixon jatian Diossenkaya mato jaskáati ikenbi maton ja benayamai
Jaskara ixon xinanyamakanwe ea riki ja maton jakonma akaitian nokon Papa jan kexanai ixon mato jaki koxia Moisés riki ja nokon Papa jan jaskáakin kexanai
Jatian ja Moisés ikonhaa ixonra maton earibi ikonhakeanke Jatíbi jan wixaabora iká iki ea yoikin akábires
Ikaxbi matonra ja Moiséssen wixanibo ikonhayamai Jawekeskaxonki ja en yoiai joibo maton ikonhati iki akin jato aká iki
Jainoax iiti jatíbi jaonmea onanaiboyabi Jesús Galilea ian keiba kaa iki Jabi iki ja Tiberias ian
Jain kaaitian icha jonin chibana iki isinaibo xinanmares benxoaitian oinkinres
Kaax nokotax jaonmea onannaiboya Jesús mananman mapetax jain yakákana iki
Jatianra iká iki moa Paskoa fiesta iti ochóma ja jodíobaon fiesta nete
Jain yakáxonra Jesossen oinna iki joni icha ja chibani bekanaitian Jaskara oinxonra Jesossen Felipe yokata iki
Ramakan non jaweranoa jawékiati marotiki nato jati icha joni non pimati akin
Moa xinanmanres jan ati onanxonbira Jesossen Felipe jaskáa iki Janbiribimein jawekeska xinannai ixon onannoxonres
Jatian Felipen neskaa iki
Rabé pacha nete teexon bikanaitii koríkibira senentima iki non jan jawékiati maroxon non jato ichama ichamaxokobo jawékiamati akin
Jatian jaskakanainbi Simón Pedron wetsa Andréssenbiribi jato yoia iki
Nenora ike westíora bake pichika kebada aká panya itan rabé yapaya
Jatikaxbi yakákanon jato yoikanwe akin Jatian ja ikanainko iká iki icha xobi jaskara iketian jainbi yakákana iki Jatian ja bea jonibo benbobobichores toponkana ika iki pichika warankabira
Moa jawékiax potókanketian Jesossen jaonmea onannaibo yoia iki
Jato jaskáaketian ja kebada aká pichika pan ikainoax texea tsinkikana baneta iki chonka rabé tasá bochopari jawékiakanama
Jaskáakin Jesossen ratéti jawéki aká oinnax jonibo ikana iki
Ikon natokaya riki ja joti ninkakaakatitai profeta iki
Jaskati jatonbiribi yoyo ikanainbi Jesossen jato onanna iki ja keenyamainbi boxon apo imati xinankanai Jaskara onannax jato potabaini jabicho mananman kaa iki Jene besenen niax Jesús kaa
Moa yametaitian jaonmea onannaibo jainxon manai ian kexa bokana iki
Jatian jainxon Jesús manai iikanainbi moa yaméketian ja Kapernaúm jemanko boí moa xitákana iki
Jatian bokanainbi niweaba koxi paketa iki Jaskaketian ja ian ixtonbires bechon ania iki
Jaskara bechon naponbi pichika iamax sokota kilómetrobira moa bokana iká iki jainxon Jesús jene besenen niax jatokiriti joaitian merakana iki jaskáakin oinnax ikonbiresi rakékana iki
Ea riki rakéyamakanwe akin
Jato jaskáaketian moa onanxon rarokin boten nanémakana iki jaskata basimabi boax ja jain bokanainko moa nokókana iki Jesús benai jonibo bokana
Jaskati iikanainbi ja Tiberias jemameax bea wetsa botebo nokókana iki ja jainxon Dios iráke ataanan joni icha Jesossen pimaibata ochóma
Jatian jawen joniboyabi Jesús rotoax ja bote repiabaon napokoobaini Kapermaúmhain Jesús benai jonibo bokana iki Jesús riki jatíbitian jan jati jawékiati
Boax nokóxon jaokea Jesús nokokana iki Jainxon yokákana iki
Jawetianki mia neno nokota Maestró akin
Jaskáakana Jesossen jato yoia iki Enra mato kikinhakin onanke ja ratéti jawéki akai oinxon ikonhai kopímara akai maton ea benakin ja mato pimaxon potóaibata xinanniresa ike mato joi
Jato jaskáa yokáribikana iki
Jawe jawékikayaki non ati iki ja Diossen noa amakasai tee non axonti kopí akin
Jaskáa jato yoia iki Ja maton atin Dios keenai tee riki jan raana joá maton ikonhatininres akin
Ja oinxon non mia ikonhati kopíki Jawe ratéti jawéki min noa axonti atipana Jawe teebokayaki min akai
Naikamea jawékiatira Moiséssen jato pimaa iki iki akin akana iki
Ja jawékiati jato Diossen meniaira naikanmea janbi raana joá iki ja jawékiaxa jatíbi jonibo jati atipanke akin jato aká iki
Ea riki ja jan jati jawékiati tsoaki eiba joái jara jawetianbi jawékiatinin itima iki jatian tsonki ea ikonhai jara jawetianbi nomin iwetsatima iki
Ikaxbira en mato yoia iki moabi ea oinna ixonbira maton ikonhayamai akin
Jatíbi ja nokon Papan ea menia jonibora eki bekanti jake jaskati bekanaitianra jawekeskaxonbi en jato biamati atipanyamake
Eara nokon keena keskáres akí naikanmeax joáma iki Eara joá iki nokon Papan raana jawen keena keskáres axoni
Jatian ea jan raana nokon Papan xinan riki jatíbi ea jan menia jonibo jawekeskaxonbi en jato manómatima jara keenai moa nete senenketian mawákanabo ikenbi en jato jirimaribatin
Ja nokon Papan xinan riki Diossen bake oinxon ikonhaax jaki koxiaibo jatikaxbi jati neteya ikanti jatian moa nete senenketianra en jato jirimanoxiki akin jato Jesossen aká iki
Ea riki ja naikanmeax joá jawékiati akin jato aketian
Natomarin ja Josekan bake
Jawen papa betan jawen titara non kikinhakin onanke
Jatian Jawekopíki ramabiribi eara naikanmeax joá iki iitai iki ikana iki
Jan ea raana nokon Papan jato bearesa eki bekanai tsoabira jatonbinix eki bekanti atipanyamake
Jatian ja beabora moa nete senenketian mawatabo ikenbi en jato jirimanoxiki
Ja profetabaon wixani kirika meranra ikai neskati
Diossenra jatíbi jonibo jato onanmanoxiki iki Jaskara kopíra jatíbi ja nokon Papan yoiaibo ninkaxon ikon jawéki onannabores eki bekanai
Tsonbira Dios oinnama iki enbichoresa nokon Papa Dios oinna iki eabi jaibakex joá ixon
Ea riki ja jan jati jawékiati
Ikaxbi en mato yoiai riki ja naikanmeax joái jawékiati jaweratobaonki ja bixon piai jabora moa mawáyamakanai
Ikonxamanra en mato yoiai jaweratobaonki ja jonin Baken nami piamai itan jawen jimi xeayamai jabora jatíbitian jati neteoma inóxiki
Ikaxbi tsonki ja nokon nami piai itan nokon jimiribi xeai jara moa jatíbitian jati neteya iki jatianra moa nete senenketian mawata ikenbi en ja jirimanoxiki
Ja nokon yorara ikon iki ja jawékiati jatian nokon jimiribira ikon iki ja xeati jawéki
Jatian jan nokon nami piai itan nokon jimi xeaira moa ebetan jakonhirai já iki jatian earibi jabetan jakonbires jake
Jan ea raana nokon Papa riki jan jatíbi jawéki jamaa jakopiresa ea jake Jaskaribiira ja nokon yorabi jawékiaibo ea kopires janoxikanai
Jato jaskáakin onanmaa ninkatax ja icha Jesús chibanaibo neskati yoyo ikana iki
Jatian jato jaskáa meskóbo xinannax jakonmaibo yoyo ikanaitian onanxon jato yokata iki
Ja en jaskáakin yoiatonki mato jakonma xinanmai
Jawe ibirati mato ja jonin Bake jakiribi naikan kaaitian oinnax
Ja Diossen Xinan riki jan jamai ja yora keenai jawékibora jawemabi iki
Jatian en mato yoiwana jawékibo riki maton kayana itan jan mato jatíbitian jamai
Ikaxbi jarake mato jatíribibo ea jan ikonhayamaibopari akin
Jesossenra peokootainxonbi moa onanna iká iki tsoaborin jan ikonhayamaibo itan tsoarin já jakonhai keská iikinbi jan jakonmaati ixon
Jaskara kopíra en mato yoia iki ja nokon Papan jato eiba beyamaara tsoabi eiba beyamakanai akin
Jato jaskáatianbira ja Jesús chibani iitaibaon ichaxon moa chibankin jenekana iki
Tsoiba noa kati iki
Miabichoresiki noa jan jatíbitian jamati joi yoiai
Jaskara kopíra non mia ikonhaa iki nonra mia onanke mia riki Diossen Bake akin
Jaskáaketian Jesossen neskaa iki
Enra mato katota iki ja chonka rabé jonibi Ikaxbi westíora riki mato xaran Satanássen xinanya akin jato aká iki
Jato Jesossen jaskáara iká iki ja Simón Iskariotin bake Jodas yoikin jato aká jaribikaya jawen chonka rabé joni ikainoa ixonbi jakonhai keská iikinbi jan jakonmaati onanxon
Jaskarabo iká pekáora Jesús Galilea main ikax jatíbiain kakatiai Jatianra Jodea main kakáxamaa iki jainxon jodío koxibaon retenoxon benakanai kopí
Ikaxbi ja jodíobo jaton peotabo akáx jain ikanti fiesta nete moa ochómaitianra
jawen wetsabaon Jesús neskaa iki
Nenobi banéyamai Jodeain katanwe Abákanon jainxonribi ja min ratéti jawéki akaibo mia chibanaibaon oinkin
Jawetianbira jonin já onankanon ixon jawéki akin jonexoko ayosma iki
Jaskáarakana iki jawen wetsabaon já ikonhayamakin
Rama ikaxbira ea jain kati nete nokotamapari iki jaskara ikenra ea kayamapariai Ikaxbi matonara wetsa netenbires kati jakon iki
Nato netemea jonibaonra mato omisyamakanai jabo ikai keskatiribi mato jaketian Ikaxbi eara akanai omiskin jaton jakonma jawéki akaibo en jato yoixonaitian
Botankanwe matobicho ja fiestanko eara kayamapariai ea jatian katira nokotamapari iki akin jato aká iki
Jaskáakin jato yoiax Galileankobi baneta iki Peotaninxokobo iti fiestanko Jesús kaa
Ikaxbi jawen wetsabo moa bokana pekáo ja fiestanko Jesús kaxokoa iki Jain kaaibira oinkanaketian kikinni onantimatax kaa iki
Jabira ja jodío joni koxibaon fiestanko benakin jeneyamakana iki Jaskati ikana iki
Jatian jonibo iká iki ja yoiaibobires jatíribibo ikana iki
Jara jakonma joni iki icha jonira jato paranai ikibo
Jaskati yoyo ikibi tsoabi jaton ninkákanonbi iamakana iki ja jodío koxiboki raketi
Jatian moa jawetii neteres fiesta keyóti maxkaketian jonexoko iitibi Jesús kaa iki Dios rabiti xobonko Jain kaxon jato joi yoikin peoa iki
Jawekeskaxon Diossen joi ayorakin onannarin tson axeama ixonbi ikibo
Ja mato en onanmai joibora nokon xinanbima iki Diossenra ea raana iki mato jaskáakin onanmanon ixon
Jaweratoboki Diossen keena keskáres ati xinanya iki jabaonra onanti atipanke ja en mato onanmaiboki Diossen joi iki iamax nokon xinanmanbiki en jato yoiai iki ixon
Ja jawen xinanmanbi yoyo ikai joni riki jaskáaxon jaxaman rabikanon ixon benai ikaires
Ikaxbi eabiribi ponteti yoyo ikai jan ea raana nokon Papabiribi rabikanon ikax jaskara ikaxiki jakopi ea jakonmaakin yoikanti yama
Moiséssenra ja senenhati esé mato menia iki Jaskaramarin Jaskara ikenbira westíoraxonbi maton ja esé senenhayamai Jakopira ea retenoxon maton xinannai akin jato aká iki
Yoxin naikia ikaxa mia jaskatai Tsonki mia retekasai akin
Westíoraakin en tantiti netenbi isinai joni benxoaketianra mato kikinbiresi ratékana iki
Jaskara iken ja Moiséssen esé senenhayamaa inaketian tantiti nete ikenbi ja benbo baken jakina rebichi jato xatexonai ikaxbiki
Jawekopi mato eki sinatai ja tantiti nete ikenbi en isinai joni benxoa iketian
Jatian jatíribi ja Jerosalénhain jakanabo ikana iki
Natomarin ja retekaskin benakanai joni
Jato bebonxon joi yoiainbi akanai tsonbi jawe yoiyamakin
Moara non joni koxibaonbira kikinhakin onanke ja riki ja Kristo joti yoikatikanai iki ixon
Ikaxbi ja Kristo joketianra tsonbi jainoax joá onanyamanoxiki Ikaxbi nato non ayorakin onanke jaweranoarin iki ixon ikibo ikana iki
Enresa onanke jan raana jaibakeax joá ixon akin jato aká iki
Jaskáketianra joni koxibaon yatanti xinanna iki ikaxbi tsonbi ayamaa iki Jaskáakanti nete senennamapari iketian
Jaskakanainbira ichaxon já ikonhaax neskatibo yoyo ikana iki
Ja fariseobaon itan ja sakerdotebaon koxibaonra ninkata iki icha joni ja Jesús yoii ikanaitian Jaskara ninkaxonra ja Dios rabiti xobo koirannai polikiabo raankana iki ja Jesús yatanxon presoakanon ixon
Basimara ea neno mato betan ikai jainoaxa ea moa karibai ea jan raanaiba
Jain kaketianra maton ea benanoxiki ixonbira maton ea nokoyamanoxiki jain ea kaainkora mato kati atipanyamake akin jato aká iki
Jawerano kaketian non meratima yoiiki iitai nato joni jaskati Jawekeska ikaxa wetsa jemabaonbira kaai griego jonibo xaran iká jodíoboiba jain kaaxon ja griegobo eseribii
Ja fiesta nete senentiainbira ikátiai kikinxamani mekéti Ja netenra Jesossen wenixon jato koxínxaman neskáakin yoia iki
Jaweratoboki nomiai jabo eiba bekanwe
Jatian ja ea ikonhaibaon eibakea xeakanwe Wixá meranra ikai neskati
Nato riki ja Kristo iki
Ikaxbi wetsabobiribi ikana iki
Jama riki ja Kristora Galileankoniax joti atipanyamake
Wixá meranra yoiai ja Kristora iti jake apo Davidkan chiní rareboainoa itan ja apo David jain jakatiai Belén jemameax pikota ikibo ikana iki
Jaskáakinbo Jesúski xinannaxa jonibo moa jatonbiri tsamábo akáx ikana iki
Jatíribibaonbiribi Jesús presoakin bokaskana iki ikaxbi tsonbi boyamaa iki Jodío koxibaon Jesús ikonhayamakana
Ja Dios rabiti xobo koirannai polikiabo moa boribakana iki ja fariseoboiba itan sakerdotebaon koxiboiba Bokanketian jato yokákana iki
Jawekopiki maton beyamaa akin
Jatian jabaon yoikana iki
Jatian fariseobaon jato yoikana iki
Tsoa non joni koxibaonbi itan fariseobaonbira já ikonhayamakanai
Ikaxbi nato esé onanyamaa jonibora jakonmabo ikanai akin jato akana iki
Jainribi iká iki ja fariseobo betan iká Nikodemo ja Jesús betan yamé yoyo iki kayantana
Non esekanra yoiai jawe akárin ixon noa jan yoiai ninkatama ixon timenbires joni jakonmaakin masá tenematima akin
Miaribikayarin ja Galileankonia
Diossen joikaya yoyo awe jatianra min onanti iki ja Galileankoniax jawetianbi profeta joyamai akin akana iki
Jaskatax westíorabo jaton xobonkobo moa bokana iki
Ikaxbi Jesúsbiribi Olivos mananman kaa iki Benoyanixbi teakaatai ainbo
Jatian moa nete xabáketian yamékirixoko Dios rabiti xobonko Jesús joríbaa iki Jain iketianra jonibo jaki bekana iki Jatianra jainbi yakátaanan jato Jesossen esekin peoa iki
Jaskákenbira ja esé onanbo betan fariseobaon westíora ainbo benoya ixonbi wetsa joni yoranmaitian meraxon bekana iki bexonra jain jonibo iká bebon nichinkana iki
Jaskáaxonra Jesús yoikana iki
Maestró nato ainbora jawen benemabi yoranmai iitaitian non merake
Ja Moiséssen esé meranra noa yoiai jaskara ainbobo makanman tsakaanan reteti
Jabaonra jaskara jawéki yokata iki ja tanakinres jaskáaxon jakopi jakonmaakinbo yoinoxon
Jabi jeneyamakin yokáboreskanaitian bewakeexon jato yoia iki
Abánon ja mato xaran iká ochaomatonpari makanman tsakakin peokin akin
Jato jaskáatanan jakiribi mai wixai beókainribia iki
Jato jaskáa ninkatax westíora westíorabo boí peokookana iki Ja yosibopari iká iki boí peokooti jatian ja ainbo betanbicho moa itinxon
Jesossen bewaketaanan yokata iki
Ainbó Jakan jan mia beabokan Tsonbiki mia kastiganyamaa akin
Jato yoiboreskin Jesossen jonibo neskaa iki
Ea riki nato netemea joé
Jaweratobaonki ea ikonhaxon en yoia keskábores ea axonai jabora yamé meran iamai jan jati joé meran jakanti iki akin
Jatian fariseobaon yoikana iki
Miinbiorara min ikábo yoiai Jaskara kopíra min yoiaibo non ikonhaayamai akin
Enbi nokon ika jawékibo en yoiaira ikon iki jakopira en onanke ea jainoax joá itan ea jain kaai
Mato riki ja jaweranoaxki ea joá itan jaweranoki ea kaai ixon onanyamaabo
Matonra akai jonin xinanmanres jaton jakonma jawéki akábo yoixonkin ikaxbi enra tsoabi jato jakonmaayamai
Jatian jawekeskabo onanna ixon jaskara riki akin en mato yoiara ikon iki enbicho xinantaanan mato yoiaima ikax Jan ea raana nokon Papa Dios betan xinantaanankayara en mato akai yoikin
Maton esé meranbiribi akai yoikin rabéxon jaskararibi yoikanketianpari joi ikonhati
Nokon ikábora enbi mato onanmai Jatian jan ea raana nokon Papa riki wetsa jan jato ekiriakin onanmai akin
Jaweranorin min Papa
Matonra ea itan nokon Papa onanyamake ea kikinhakin onanxonkayara ja nokon Paparibi maton onankeanke akin
Jatian Jesossen jato yoiboresa iki
Janbix mawáti ikaxmein ikai jain ea kaainkora mato kati atipanyamake iki ikibo
Jaskakanaitian Jesossen jato yoia iki
Matobora neno namanmeabi iki ikaxbi eabiribira bochikia iki matobora nato netemea iki ikaxbi eara nato netemeama iki
Tsoakayarin mia
Ea riki ja en moabi mato yoipachoai
Jawen Papa Dioskiriakin jato Jesossen yoiabi jabaon onanyamakana iki
Jato jaskáakin yoia ninkaxon icha jodío koxibaon já ikonhakana iki Diossen bakebo itan ochan iboa jonibo
Jatianra jawen joi ikonhakana jodío jonibo Jesossen jato yoia iki
En yoiai keskatibo jaaxparira ikonkon eonmea onannaibo mato itiki
Akonkinra maton ea onannoxiki jaskáakin akonkin maton ea onanketianra xabakaatabo en mato imanoxiki akin
Jato jaskáa jabaon yoikana iki Noabo riki Abrahamman chiní rarebobo itan jawetianbira iboaxon yonokanai joni noa ikama iki Jawekopikayaki min noa yoiai noa xabakaatabo itiki akin akin
Jatian Jesossen jato yoia iki Ikonxamanra en mato yoiai jaweratoboki ocha akí jaabo iki jabora jan jato ochamaitonin iboakabo iki
Ja iboaxon yonokanaibora jatíbitian ja yonoai joni betan iamai ikaxbi westíora jonin bakera jatíbitian jabetan iki
Jaskara kopí ea Diossen Bake ixon nokon koxi xinanman en mato xabáara ikonkon xabakaatabo mato ikanti iki
Enra onanke mato Abrahamman chiní rarebobo jaskákinbira maton ea retekasai en yoiai joibo ikonhakaxamakin
Eara yoyo ikai nokon Papan ea axeabobiribi jatian matonra akai ja maton papaibakeax axeabobiribi yoikin akin jato aká iki
Jato jaskáa jabaon yoikana iki
Jatian Jesossen jato neskáakin yoia iki
Ja Abrahamman chiní rarebo ixonra jan aní keskáribiakinkaya maton akeanke
Jaskáakin jan aní keskáribiakin ayamakinra ikonkon Diossen ea axeaka riki akin en akábi maton ea retekasai
Abrahammanra jawetianbi jato jaskara ayamaa iki
Ikaxbi jabaon yoikana iki Noara xoxo bakeboma iki noara westíora papayabicho iki já riki Dios akin akana iki
Ja Dios maton papa ikon iketianra maton ea noikeanke jaibakeax ea joá onanxon
Eara nokon xinanmanbi joáma iki Diossiki ea jan raana
Jawekopiki maton nokon joi onanyamaresai
Ikaxbi ja ikon en mato yoiabi maton ea ikonhayamai
Jaskáakin ikon en mato yoiabiki
Jaweati maton ea ikonhayamai
Ja Diossen bakebaonra Diossen joibo ninkatai ikaxbi ja maton ninkakaxamai kopí riki matobo jawen jonimabo ixon akin jato aká iki
Jatian jodío koxibaon yoiribikana iki
Ja Samaritano akin non mia akaira atibi non mia akai itan miara yoxin naikia iki akin
Eara yoxin naikiama iki Ja ea ikairiki nokon Papakibiribi jakoni yoyo iki ikaxbi matobiribira eki jakonmai yoyo ikai
Eara enbixbi rabikaayamai ikaxbi jarake wetsa ea rabikantinin keenai itan janra ja ea ikonhayamaibaon jaton akaibo yoixonai
Ikonxamanra en mato yoiai jaweratonki ja en yoiai keskábo ninkaxon akai jara jatíbitian jati iki akin jato aká iki
Ramakayara moa mia non onanke mia yoxin naikia Ja non reken papaxoko Abrahamra mawata iki Jainoax ja profetabo ipaoniboribira moa mawákana iki Jatian min yoiai
Jaweratonki ja en yoiai keskábo ninkaxon akai jara jatíbitian jati iki ixon
Miaki ja non reken papaxoko Abraham ipaoni xewina iki Ja Abraham itan profeta ipaonibora moa mawákana iki Tsoaki mia xinanmeetai akin
Ja enbix rabikaatira ja ea rabikaataibo jawemabi iki Ikaxbi jan ea rabiai riki ja nokon Papa Ja yoii mato jara non Dios iki mato ikai
Ikaxbira maton onanyamake enresa onanke Enribira onanyamake akin mato akáxa mato keskaribi kikinbires janso ea itiki Enresa akonkin onanke Jaskara ikenra jawen joi en senenhaxonai
Ja maton reken papaxoko Abrahamra kikini raroa iki ea joái onantaanan jatian jaskáakin janbixaman oinna keská xinantaananra kikini raroa iki akin
Jatian jodío koxibaon Jesús yoiribikana iki
Miara pichika chonka baritiaomapari iki Jatian min yoiai min Abraham oinna akin
Ikonxamanra en mato yoiai Ja Abraham pikotamatianbira ea moabi já iká iki akin
Jatian ja bain kawankin oinkin Jesossen meraa iki benche joni jaskábi pikota
Jatian jaonmea onanaibaon yokákana iki Maestró Jawekeskati nato joni benche pikotameinki Janbix ochaaton ó jawen anibo ochaaton ikámeinki akin
Janbix ochaaton itan jawen anibo ochaaton ikama riki nato joni benche pikoti Diossen jawen koxi xinan maton oinnon ikax iká riki jaskara pikoti akin
Jaskati nato netenpari ikaxa ea nato netemea joé iki akin jato aká iki
Neskáakin jato yoitaanan maiki keyon michoa iki Jaskáaxon ja maibi bixon seróaxon ja benche jan beyota iki
Jaskataanan yoia iki Kamentanwe ja Siloé xantóxokonko ikain bechokiiti akin Ja iki Raana iki iká Jatian jaskáa ja joni kaa iki Jatian moa joxon jakonhakin oinna iki
Jatian japatax jaabo itan jato koríki yokatai oinpachoaiboribi yokakanankana iki neskati
Natomarin ja jato jawéki yokati yakápachoai ikibo
Jatian yokákana iki Jawekeskaxonki moa min rama ointi atipana akin
Jaweranorin ja joni
Jatian ja benche ipachoai joni fariseoboiba bokana iki
Ja mai seróaxon beyoxon Jesossen joni oinmanontian iká iki tantiti nete
Jatian jatíribi fariseobo ikana iki neskati Nato jonira Diossibakeax joáma iki jakopira tantiti netenbi tantiamai ikibo Ikaxbi wetsabobiribi ikana iki
Ameinti iki ochaya jonin ja oinxon onanti xinanmanres ratétibo akin
Jainxon ja moa benche ipachoai benxoaa joni yokáribikana iki neskáakin
Jariki westíora profeta akin
Ikaxbi ja Jodíobaon benche iká ixonbi moa rama oinna ikonhayamakana iki jaskákin jawen anibo kenamakana iki
Natorin ja maton bake ja benche pikota maton yoiai Jatian jawekeskaxonki rama jakonhakin ointi atipana akin
Nonra onanke nato riki ja benche pikota non bake
Ikaxbira non onanyamake jawekeskaaxonki rama oinna iki ixon Jainxon non onanyamaribike tson oinmaarin ixon Jabixamankaya yokákanwe moa yosiriki jatianra mato janbixaman yoiti iki akin akana iki
Ja non bakera moa yosi iki jabixamankaya yokákanwe akin
Jato jaskáakin yoiketian ja benche benxoa jodío koxibaon kenaribakana joketian yokákana iki
Ponteakinkaya noa Dios bebon yoiwe nonra onanke ja joni riki ochaya akin
Ochayarin ixonra en onanyamake jaresa en onanke benche ikátikinbi rama en jakonhakin oinnai akin
Miaki jaweaka iki Jaweki aká iki min oinnon ixon akin
Jatian jato yoia iki
Moara en mato yoiwanke ixonbira maton ea ikonhayamai
Jawekopikayaki en jakiribi yoitinin mato kenai Matonribikayaki ja chibankasai akin
Jaskaketian jakonmaakinbiresbo yoikana iki jainxon neskáakin yoikana iki Miara ibirai ja joni chibanai noa ikaxbira Moiséssenmea onanaibobiribi iki
Nonra onanke Diossenbi Moisés yoixon onanmani Ikaxbi nato jonira non onanyamake jaweranoax pikotarin ixon akin
Jaskáakana ja jonin jato yoia iki Nokonara ratéti jawéki iki Jaweranoax joárin ixon maton onanyamaa ixonbira benche ikenbi ea oinmake
Nonra kikinhakin onanke ja ochai jaabo Diossen jato ninkáxonyamai Jawen keena keskáres axonkin ja rabiaiboresa akai ja yokákanketian Diossen jato ninkáxonkin
Jawetianbira tsontanibi westíora benche pikotabo benxoakana yoikanai non ninkáyosma iki
Nato joni Diossenbi raanama ixonra jawe neskarabi ayamakeanke akin jato aká iki
Jatian yoikana iki
Ja jonin Bake iki iká riki ja kixpinmamis Kristo yoii iká
Ibó ea yoiwe tsoarin já en ikonhanon akin
Jatian Jesossen yoia iki
Moara min oinke Ea riki ja mibé yoyo ikai akin
Enra mia ikonhaai lbó akin
Jatian Jesossen yoia iki Eara nato neten joá iki atibi keskáakin jawékibo akí ja benchebaon oinkanon ikax jatian ja oinnabobiribi benchebo banekanon ikax akin
Jaskati Jesús yoyo ikaitian ninkaxon jain iká jaweti fariseobaon yokáribikana iki
Jaskara ikenki noaribi iki ja benchebo akin
Jatian Jesossen jato yoia iki Ja mato benchebo iwanaxa mato ochakanamabo ikeanke ikaxbi nonra oinke iki ikaibo ikaxa mato ochakanabobires iki akin jato aká iki
Jatian Jesossen yoia iki
Ikonxamanra en mato yoiai jaweratoki ja oveja kene meran jikii xepótinin iamai wetsaori neetax jikiai ja riki yometsobo itan jakonmamisbo
Ikaxbi jaweratoki xepótininbi jikiai jara ovejabo akonkin koirannai joni iki
jara ja oveja xepóti koiranaiton kepenxonai Jainoara ja koiranaiton ja ovejabo jawen janen kenapakeai Jaskáakin onanxonra ja ovejabaon jawen joi ninkáxonkanai jainoara ja koiranaiton ja chité meranoa jato jokonhapakeai
Jaskáakin jatíbi jawen ovejabo moa jokonhax japari jato bebon rekenax kaaitianra jawen ovejabaon chibanai moa jawen joi onanna ixon
Ikaxbi ja ovejabaonra jaton onanamabo chibanyamakanai Wetsabires jato oinnaxa jabáreskanai jaton joi onanyamaax akin
Neskara jawékikibo yoinxonra jato Jesossen onanmaa iki ikaxbi jabaon onanyamakana iki jan jato yoikasaibo Jesús iki akonkin jato koirannai
Jesossen jakiribi jato yoia iki Ikonxamanra en mato yoiai Ea riki jan ovejabo weitai xepóti
Ea riki ja xepóti jaweratoki eiba jikiai jara kixpinmeeti iki jaskataxa ikanti iki oveja kene meran jikimakana iikin pikóxon ja piti pasto meraa keskábo
Ja yometsora joái jato yometsoaires jaton xinanbo ramiati xinanyares itan jato réteti xinanyares Ikaxbi eabiribira joá iki jonibo jato jamanox itan jatíbitian jati neteya jato imanox
Ea riki jato akonkin koirannai ja akonkin ovejabo koirannai jonira jato kopi mawáti jawemabi iki
Ja jonira jabatai ja ovejaboakin xinanyamai kopíakantires xinannai ikax
Ea riki ikon jato koirannai enra ja nokon ovejabo onanke itan jabaonribi ea onankanke
Ja nokon Papan en onanna keskáribiakinra enribi já onanke jaskatira earibi nokon ovejabo kopí mawatai
Ja nokon Papanra ea noike wetsabo kopí mawátaanan jakiribi jiriribii kaaitian
Jatian Jesossen jato jaskáa ninkatax ja koxibo jakiribi jatonbiribi tsámabo aribakana iki
Nato jonira moa yoxinman iboaka itan xinan ramita iki Jawekopiki ja yoyo ikaibo maton ninkaxonai ikibo
Ikaxbi wetsabobiribi ikana iki
Yoximan iboaka jonira jawetianbi jaskatibo yoyo iamai Ameinti iki yoxinman westíora benche oinmakin ikibo Jodío koxibaon Jesús ikonhayamakana
Jatian iká iki oitian Jatianribi iká iki Jerosalénhain Dios rabiti xobo jankenhaxon jawen mekenman jenekani nete xinankin fiestaakanai
Jesús iká iki Dios rabiti xobonko ja Salomónman xobo chibó akin akanainko kawantani
Jain kawantanaitian jodío koxibaon katexon yokákana iki neskáakin
Jawetio basibirespariki min noa meskó xinanmakin jeneai
Ikon ja Diossen jawen katota bake ixon noa yoimenwe akin
Jaskáakana jato yoia iki
Enra moa mato yoia iki En mato jaskáakin yoiabira maton ea ikonhayamakana iki Ja nokon Papa Diossen atipana koxin en akai teebaonkayara jixtibiresakin mato onanmai
Ikaxbi matonra ikonhaayamai nokon ovejamabo ixon
Ja nokon ovejabaonra nokon joi onankanke itan en jato onanke jatian jabaonra ea chibankanai
Enra jato jatíbitian jati neteya imai jaskataxa jawetianbi mawákantima iki itan tsonbiribi ea bichintima iki
Ja nokon Papan ea meniabora jatíbi winoa ani iki itan tsonbi ea bichinti atipanyamake
Ja nokon Papa betan ea riki noa westíorabicho akin jato aká iki
Jato jaskáa joni koxibaon jakiribi sináxon makan biríbakana iki tsakanoxon
Ikaxbi Jesossen jato yoiribia iki
Ja nokon Papa Diossen atipana koxi meniatonra icha jakon jawékibo mato bebonbi en aká iki Jatian jawerato jawéki kopíkayaki akai maton ea makanman tsakakaskin akin
Jatian jodíobaon yoiribikana iki
Maton esé meranra wixaa iki
Jaskara ikenra non onanke ja Wixá meran yoiaibo ikonyora Dios inike ja jaki jawen joi raana jonibo yoii jabora diosbo iki ikí
Jatian jaskáakin ea Diossen jawenabiribi imaxon nato neten ea raana ikenbi
Jawekopíki maton ea yoiai eariki Diossen Bake iki ikai kopí ea Dioski jakonmai yoyo ikai
Ja nokon Papan akai teebo en ayamaitian ea ikonhayamakanwe
Ikaxbi en akaitian ea ikonhayamakinbi ja en akai teebo oinxontanibireskaya ikonhakanwe jaskáaxonra maton onantiki ja nokon Papa emeran jatian ea nokon Papa meran akin jato aká iki
Jato jaskáa presoanoxon jakiribi Jesús yatankaskana iki ikaxbi moa kakin jato potabaina iki
Jainoax Jesús Jordán keiba kaai jakiribi baneribia iki ja Joanman jato peokin baotizanpachoainko
Jaskáxon jain ika icha jonibaon Jesús ikonhakana iki
Westíora jonira japaonike isinai Lazaro janeya Betania jemamea jawen poibo iká iki María betan Marta
Nato María ja Lázaronin poira iká iki ja inintinin non Ibo tachóxon jawen bookanbi soaxona ainbo
Ja mibé raenanaira kikinbiresi isinai lbó akin
Jaskara joi ninkaxon Jesossen jato yoia iki
Nato isinra mawáti isinma iki Jara ichaxon Diossen atipana koxi oinkanon ikax iki jainoax ja Diossen Baken atipana koxiribi oinkanon ikax akin
Marta itan jawen wetsa jainoax ja Lazaro jato akonbireskin noia ikaxbi Jesús
Jodeain boribanon bokanwe akin
Maestró ramatanibi ja jodío koxibaon mia jainxon makanman tsakaxon retekaskin aibakanabiki Jakiribi mia jain karíbakasai akin
Barinkayaki netetiibi chonka rabé hora tenayamai Ja neten niaira tatí iamai ja neten tenaa jixtixaman iketian
Jainxon jato yoiribia iki
Noa jabé raenanai Lázarora oxake ikaxbira en besomai kaai akin
Ibó jaskati oxaa ikaxki benxoai akin
Ikaxbi Jesossen jato yoia iká iki ja Lazaro moa mawata yoikin ikaxbi jaonmea onanaibaon xinankana iki nekebi oxaares yoiira ibirai jaskati ixon
Jatianra jato Jesossen onantiakin yoia iki
Lázarora moa mawáke
Jatianra ea raroai jain iamaax jaskarara jakon iki mato beboni eki koxiti kopí
Jatian Jesossen jato jaskáaketian ja Rabébaon akin akanai Tomassen wetsabo jato aká iki neskáakin
Jatian moa Betaniain nokóxon Jesossen onanna iki Lazaro miinhibakana moa chosko nete
Ja Betania jemara iká iki Jerosalén ochóma kimixa kilómetrobira
Jatian icha jodío koxibo Jerosalénhainoax Marta betan Mariaiba bokana iká iki onískanaitian jato xinan koxikiini
Jatian moa Jesús nokotai ninkatax Marta já bechii kaa iki Jatian Maríabiribi xobonbi baneta iki
Mia neno iketianra nokon poi mawáyamakeanke Ibó
Jaskara ikenbira en onanke rama jatíbi min Dios yokatabo mia meniai akin
Jatian Jesossen yoia iki
Jatian Martan yoiribia iki
Jatian Jesossen yoiribia iki
Ea riki ja mawatabo jirimai jainoax jato jamai
Jaweratonki ea ikonhai jara mawataxbi jaresti iki
Jainoax jatíbi ja japarixon ea ikonhaibora jawetianbi mawátima iki Minki akai ikonhakin neskara akin
Enra akai ikonhakin Ibó mia riki ja Kristo ja Diossen Bake nato neten joti yoipaokani akin Lazaro miinkana kini bebonmeax Jesús winia
Jaskáakin yoitaanan Marta jawen wetsa María kenai kaa iki Kaxon Martan netéxoko yoia iki neskáakin
Ja maestrora moa neno iki miara kenai akin
Jaskáakin yoiatianbi wenítaanan Jesús oinni María kaa iki
Jaskati María ixtonbires pikókainaitian ja xinan raromai boá jain iká jodíobaon chibankana iki ja mawá miinkana kini bebonmeax winiira kabirai ixon
Jaskatax kaax Jesús ikain nokóxon Marían ja bebon chirankooxon yoia iki
Mia neno iibaketianra nokon poi mawáyamakeanke Ibó akin
Jatian María itan ja chibani boá jodíoboribi winiai oinnax Jesús jaribi onísxon jato noibaa iki
Jawerano maton miinarin
Oinni jowé Ibó akin
Jainoax Jesús winia iki
Natonra aibake ja benche oinmakin Jawekopiki jaskáayamakin ja Lazaro mawámaa iki ikibo Lazaro mawata Jesossen jiria
Jainoax Jesús ikonbiresi onisi jakiribi ja kini ochómakaina iki
Jaskakenbi ja mawataton poi Martan yoia iki
Moa chosko nete riki ja non miinbata Ibó moara pisi poatai akin
Jaskáa Jesossen yoia iki
Jainxon Jesossen bochiki oinxon neskáakin yoia iki
Ja en yokatabo min ea ninkáxonaitianra en mia iráke akai Papá
Enra onanke jatíbitian min ea ninkaxonai Ikaxbira en yoiai nato jonibo neno ikana kopí abákanon min ea raana ikonhakin ixon iki iká iki
Jaskáakin yoitaanan koxin saí aka iki
Jainoax pikówe Lazaro akin
Jaskáatianbi ja mawata iká pikota iki jawen mekenbo jainoax jawen taebo nenké chopan ratanea jainoax jawen bemanan chopanribi kawakana jatian Jesossen jato yoia iki neskáakin
Neskara kopí ja María ikinni boá icha jodíobaon Jesús ikonhaakana iki jan akábo oinxon
Jatianra ja fariseoboyabi ja sakerdotebaon koxibo ja kikin koxibobires tsinkíkana iki jainoax neskatibo yoyo ikana iki
Ramaki nato joni non jaweatiki
Icha ja oinxon onanti ratétibora akai
jaskáakin non amaresabira jatíxonbi jares ikonhakantiki Jatianra ja romano koxibaon bexon noa keyokanti iki Jainxon non Dios rabiti xoboboribi noa ras akanankanti iki ikibo ikana iki
Jaskakanaitian ja sakerdotebaon koxi ja baritian imakana Kaifás janeya jonin jato aká iki neskáakin
Matonra jawebi onanyamake
Matonara bebon jakon iti iki westíora jonibichores jema kopi mawáti Jatikaxbi ja jeman ikábo noa keyótitianbi akin
Ja jodíobo kopíbichoma jatíbi ja Diossen bakebo ochó janbisaboribi jato tsinkiti kopíkaya
Jatianribi iká iki jodíobaon Paskoa fiesta iti ochóma maxkata Jatian wetsa jemameaxbo icha joni Jerosalénhain bokana iki ja fiesta ikamabi Dios bebon jakon iti kopípari benxokaati
Jainxon Jesús benakana iki Jatian Dios rabiti xobo meran boax ikana iki yokakanani neskati
Matonki jawekeskara xinannai Fiestanmein joái o joyamamenyai ikibo
Ja fariseobo betan ja sakerdotebaon koxibaon moa jonibo yoikana iká iki tsonki jaweranorin ixon Jesús onanna jan jato yoiti moa yatanxon bokanti kopí
Sokota nete Paskoa fiesta iti maxkáketianra Jesús Betaniain kaa iki Jain iká iki ja mawákenbi jiriaibata Lazaro jaa
Jatian Lázaroribi iká iki ja betan mesan pii yakata
Jaweati nato ininti maroyamaarin ja westíora baritia teexon kanankanaitii koríki binoxon jaskáaxon ja jawékiomaxokobo akinti kopí akin
Ja jawékiomaxokobo xinannaxa iamaa iki Jodas jaskati yoyo iki yometso ikaxa iká iki Jara ikátiai ja koríki koiranmakanai jaskatira menikanainkoniabo yometsokatitai
Jatian Jesossen neskaa iki
Jaskati yoyo iamawe Janra ea miinkanaitian ati benxoa iká riki
Ja jawékiomaxokobora jatíbitian mato betan jake ikaxbi eabiribira jatíbitian mato betan iamai akin aká iki Lázaroribi reteti xinankana
Jatian icha jodíobaon Jesús Betaniain ninkákana iki jain ninkatax bokana iki Jesúsbicho oinnima Lázaroribi oinni ja mawákenbi Jesossen jiriaa iketian
Jaskáaxon ja sakerdotebaon koxibaon xinankana iki Lázaroribi reteti
Jatian ikana iki Jerosalénhain boabo kikinbires icha joni ja Paskoa fiesta ikaitian nete xabáketian ninkákana iki ja jeman Jesús nokoti joái
Jaskara ninkaxon xebon peibo xatekana iki xateax jayábo ja bechii boi saa ibainkana iki
Noa Kixpinmawe Dios Nonra mia jowé akai mia riki ja Ibon janenko joái ja Israelbaon Apo ikibo
Kaai Jesús westíora borron peyakax kaa iki ja wixá meran yoiai keskati
Rakéyamakanwe Jerosalénhainoa jonibo jainra maton apo joái borron peyakaax iki ikai
Jaskákanainbi ja jaonmea onanaibaon nato jawékibo onanyamaresa iki Ikaxbi Jesús mawatax jiria pekáopari jatíbi ja Wixá meran yoiai keskábo senena xinanxon onankana iki jaabi jaskarabo winóti yoikin jato akábo
Ja Jesús betan ixon kini meranoabi Lazaro mawata kenaa jiriax pikota oinhibatabaonribi yoikana iki ja oinkanabo
Jaskara kopí jonibo Jesús bechii bokana iki ja oinxon onanti ratétibo aká ninkatax
Ikaxbi ja fariseobora jatonbiribibo yoyo ikana iki neskati
Jawetii Grekiainoa jonibaon Jesús benakana
Jatian ja Jerosalénhain fiesta winoti boabo jawetii Grekiainoa joniboribi jain ikana iki ja fiestankoxon Dios rabii boabo
Jabaon Felipe nókokana iki Ja iká iki Galilea main iká Betsaida jemamea nokoxon yokákana iki neskáakin
Joní noara Jesús oinkasai akin
Jaskáakana kaxon Felipenbiribi Andrés yoia iki Jainoax ja rabébi Jesús yoii kaa iki
Moara ike nete nokoti ja jonin Baken jawen atipana koxi jato oinmati
Jaskara ikenra ikonxaman en mato yoiai ja trigo bero main paketaxbi miinmeeyamaxa jabicho banetai ikaxbi miinmeekainaxa xoxoax icha bimia ikai
Jaweratobaonki jawen nekeabi jati ayorakin noia jara jati neteoma itiki Ikaxbi jaweratonki jawen nekeabi jati jawemabiakin xinannai jara jatíbitian jati neteya itiki
Ja min atipana koxi jato oinmawe Papá akin Jaskataitian naikanmeax westíora joi neskati yoyo ika iki
Jaskaketian ninkatax ja jain iká jonibo ikana iki Tirín irake ikibo Jatian wetsabobiribi iká iki Ángelninra yoyo ake ikibo
En ninkanon ikaxa nato iamake maton ninkanon ikaxkayara ike
Rama riki nato netemea jonibaon jaton akai jawékibo jato yoixonti jainoax ramara ja jawen keena keskáres nato netenxon jato amakasai moa jaaresa ikí kaai
Neskáaxonra jato Jesossen onanmaa iki jawekeskataxki mawati kaai ixon
Ja esébo yoyo axonra non onanke ja Kristo jatíbitian jati
Jatian jawekopiki min yoiai jiwin axonra ja jonin Bake paninkanti jake Tsoakayarin ja jonin Bake akin
Ichabiresakin Jesossen ja oinxon onanti ratéti jawékibo jato bebonxon akenbira já ikonhayamakana iki
Jaskatira senena iki ja profeta Isaíassen neskáakin wixani
Ibó ja min joi non jato yoiabira noa ikonhaayamakana iki Tsoaki jawen atipana koxi non Ibon oinmaa iki iki iká
Jatian ja ikonhaayamakanai yoikinribi Isaíassen neskáakin wixanike
Diossenra jato benchebo banémaa iki itan jaton xinanboribi jato chorixakanaana iki jaskáaxon oinyamaxon onanyamakanon ixon jaskatax ja ikonhayamax kixpinmeeyamakanon ixonribi iki iká
Isaíassenra nato wixaa iki Diossen atipana koxi oinna ixon jaskáakinra jakiriakin jan jato yoia iki
Jaskara ikenbira icha jodíobaon itan jatíribi jaton koxibaonribi Jesús ikonhakana iki Ikaxbi onantibiresakin yoiamakana iki fariseoboki rakékin jain tsinkíti xobonkonia jato píkokanaketian
Ja Ea ikonhaitonra eabicho ikonhayamai jan ea raana nokon Paparibikaya ikonhai
Ea riki ja nato nete tenai joá joé jaskatax ja ea ikonhaibo yamé meran ikantima kopí
Ikaxbi ja nokon joibo ninkataxonbi jan yoiai keskábo ayamaira jato jakonmaaxon masá tenemayamai eara jato jaskai joáma iki Eara joá iki jato kixpinmati kopí
Ja ea omiskin nokon joibaon yoiai keskábo akáxamaira jan masá tenematibiribi moa jake Ja en mato yoia nokon joibaonbira ja maton akábo mato yoixonoxiki moa nete senenketian
Enbi xinannaxa ea yoyo iamai Jan ea raana nokon Papanra ea yoia iki ja en yoiti itan en axeati
Jainxon moa jawékiai ikanaitian Satanássen Simonman bake Jodas Iskariote moa xinanmaa iká iki jakonhai keská ixonbi ja Jesús jakonmaati
Jainxon Jesossen onanribia iki Diossibakeax joá ikax moa jakiribi jain kaai Jainoax jawen Papan jatíbi koxi xinan menia
Jaskara kopí moa mesan yakataxbi Jesús wenita iki wenixon jan perakoota chopa jopétaanan toalla biax jan chinexeeta iki
Jainxon bandejanin onpax axon jaonmea onannaibo jato tachopakea iki jaskáaxon ja toalla chinexeetaton jato tasopakea iki
Jatian ja Simón Pedron tae chokaxonkasaitian yoia iki neskáakin
Ibó Minki ea nokon tae chokaxonai akin
Jatian Jesossen yoia iki
Ja en mia jaskáaira rama min onanyamake
Ikaxbi iikinra min onannoxiki akin
Jawetianbira en mia nokon tae chokamayamai akin
Jaskáabi Jesossen yoia iki
Ea tae chokamayamaxa mia ea chibanai iti atipanyamake akin
Jaskáa Simón Pedron yoia iki
Jaskara iketian nokon taebobichores ayamakin nokon mapoyabi nokon mekenboribikaya ea chokaxonwe Ibó akin
Ikaxbi Jesossen yoiribia iki
Ja ramabi naxiara jawen taebobichores chokati atipanyamake moa kerásma ikax
Matobora moa kerásma ixon jatikaxbixaman ikaxmabi akin
Jan jakonhai keská iikinbi jakonmaati moa onanxon yoikinra jato jaskáa iki
Jatikaxbimariki mato kerasma akin
Jaskáakin jaton tae chokaxonkin senenhataanan jan perakootai chopa saweribia iki Sawetaanan jakiribi mesan yakáxon jato neskáakin yoia iki
Matonki onanna en mato jaskáa
Ja maton Ibo itan Maestro ixonra maton taebo en mato chokaxonke jaskáribiira mato wetsabo betan tae chokaananti jake
Enra mato jaskáaxon ati onanmake jaskáaribiakin maton akanon ixon
Ikonxamanra en mato yoiai yonoti jonira jawen ibo xewina kikinma iki Jainoax ja joi boí kaai jonira jan raanai joni xewinamaribi iki
Nato jawékibo onanxon jan yoiai keskábo akí jaketianra mato Diossen raroxaman imati iki
Mato jatíbi yoikinra en mato ayamai Enra onanke tsoaborin ja en katotabo ixon ikaxbi ja Wixá meran yoiaibokaya senenti jake
Ja ebé piaibira eki jakonmaake iki iká
Natora en mato yoiai jaskarabo winotamatianbi jatian jaskarabo winóketian maton onanti kopí ea riki ixon
Ikonxamanra en mato yoiai
Neskáakinbo jato yoiax ikonbiresi Jesús onisa iki Jaskáxon jato onantiakin yoia iki Ikonxamanra en mato yoiai ja mato betan iká westíoratonra jakonhai keská iikinbi ea jakonmaati jake akin
Jato jaskáaketian jaonmea onannaibo beísanankana iki tsoa yoiimein jaskatai ixon onanyamaaxbi
Jatian wetsa ja Jesossen akonbireskin noia ja pataxon pii yakata iká iki
Jainxon Simón Pedron oinnatonres yoia iki tsoa yoiimeinki ixon yokáti
Jaskáa jan Jesús pataxbainxon yokata iki
Ibó tsoarin já akin
Jatian Jesossen yoia iki
Ja pan menia bixon Jodassen piaitianbi Satanás jawen xinan meran jikia iki jainxon Jesossen Jodas neskáakin yoia iki
Ja min ati xinanna ixtontani amentanwe akin
Ikaxbi ja mesan pii yakatabaon westíoraxonbi onanyamakana iki jaweatimein jaskáakin yoiai ixon
Jatian jatíribibaon xinankana iki Jodas ja koríki koirannai iketian fiestatian atibo maroti yoikinra Jesossen abirake ixon iamax jawékiomaxokobo jawéki meniti yoikinra abirake ixonribi
Jatian jaskáakin pan menia pikin senenhataanan Jodas pikókaini kaa iki Jatian iká iki moa yamé Bená senenhati joi
Moa Jodas pikókainketian Jesossen jato yoia iki
Ramara ja jonin Baken atipana koxi jixtiai maton oinnai itan ja Diossen atipana koxiribi jameranoax jixtiai maton oinnai
Nokon bakebó eara moa mato betan basixaman iamai matonra ea benanoxiki
Ikaxbi ja jodío koxibo en jato yoiibata keskáribiakinra rama en mato yoiai ea jain kaainkora mato kati atipanyamanoxiki
Ja senenhati bená joira en mato meniai
Jain ea kaainkora rama min ea chibanti atipanyamake chiníparira min ea chibanoxiki akin
Jaskáaketian Pedron yokáribia iki
Jaweatiki en mia rama chibanti atipanyamaa Ibó
Mia kopi mawátira ea jawemabi iki akin
Jaskáaketian Jesossen yoia iki
Ikonrin mia ea kopi mawáti jawemabi
Ikonxamanra en mia yoiai Atapabene keotamatianbira ea onanama keskati mia kimixai parananoxiki akin
Jainxon jato yoiboresa iki Onísyamakanwe Dioski itan ekiribikaya koxikanwe
Ja nokon Papa iká xobonra jain jatibo jayonreske jaskarama iketianra jain mato iti benxoaxonira ea kaai akin en mato yoiamakeana iki
Jain kaxon mato jatibo benxoaxonyonaxa ea joribai kaai en mato boti kopí jaskatax jain ea ikainribi mato ikí kati kopí
Ibó nonra onanyamake jain mia kaai Jawekeskaxonki ja bai non onantiki akin
Ea riki ja jaskatax nokóti bai ja ikon itan ja jati
Ea kopíresa jonibo nokon Papaiba nokóti atipanke
Ea onanxonra ja nokon Paparibi maton onannoxiki itan ramabira moa maton onanke mato betanbi jaa iketian akin
Jaskáaketian Felipen yoia iki
Jatian Jesossen yoia iki
Felipe moa basi riki ea mato betan
Jatian min ea onanyamaparia
Ja ea oinnatonra nokon Paparibi oinke
Jatian jaweatiki ja nokon papa oinmati min ea yokatai
Minki ikonhayamai ea nokon Papa meran jatian nokon Papa emeran
Ja en yoiai jawékibora nokon xinanmanbi en yoiamai Ja nokon Papa emeran jaatoninra jawen teebobiribi emeranxon akai
Ea ikonhakanwe ea iki nokon Papa meran itan nokon papa iki emeran jaskáyamakin ja en tee akaibotanibireskaya ikonhakanwe
Ikonxamanra en mato yoiai jaweratoki ea ikonhaax eki koxiai janra ja en akai keská teeboribi atiki jainxon ani wetsa teeboribi ati iki Ea nokon Papa ikainko kaai kopí
Jatíbi nokon janenko maton yokáketianra en mato axonoxiki ja Papan jawen koxi xinan jawen Bake meranxon mato oinmati kopí
Jatianra en nokon Papa yokáti iki jatíbitian mato betan iti wetsa jan mato ikinti raanxonon ixon
Ja iki ja Diossen ikon Xinan jara nato netemea jakonma akaibaon biti atipanyamake oinyamakanai kopí itan onanyamaxon Ikaxbi matonra onanke mato betan iketian itan mato meranribi ikí kaaitian
Enra mato kachianbainyamai mato betan ikíra ea jakiribi joribai kaai
Jawetii nete pekáora ja nato netemea jonibaon moa ea oinyamakanai Ikaxbi matonra ea oinnoxiki itan matora janoxiki earibi jaa kopí
Ja netenra maton onannoxiki ea nokon Papa meran jatian matobiribi emeran jatian eabiribi mato meran
Ja nokon joi ninkaxon en yoia keská akaira onanti iki ea akonkin noia
Jan ea jaskáakin noiara nokon Papan noixokoti iki jatianra enribi noiax moa ea jaki onantiti iki akin Jesossen jato aká iki
Jatian Jodassen ja Iskariotema yokata iki
Ibó Jawekopíki ja wetsabo onanmayamakinbi noabichores min onanmai akin
Jaskáa Jesossen yoia iki
Ja ea noiara en yoiai keskábo ninkatax jaskati jake
Jatian jara nokon Papan noiti iki itan nokon Papa betanbi ea joti iki jabetan jaai
Jan ea noiamaatonra en yoia keskábo ayamai Ja maton ninkatai joibora nokon joima iki jan ea raana nokon Papanakaya riki
Jatíbi neskarabora en mato yoiai mato betanbipari ixon
Ja xabá xinanra en mato jenexonai ja nokon xabá xinanra en mato meniai ikaxbi mato en jaskámaaira nato netemea jonibaon mato xinan jakonxaman imaxonai keskáma iki onisyamakanwe itan rakéyamakanwe
Matonra en yoiai moa ninkata iki ea kaai jainoax mato betan ikí jakiribi ea joribai
Jaskara iken akonkin ea noia ikaxa mato raroreskeanke ja nokon Papaiba ea kaai onanax ja ea xewina iketian
Enra mato moamabi nato yoiai moa jaskarabo winóketian maton ikonhakanti kopí
Eara mato betan basi yoyo iamai jan nato nete iboara moa joái earesti koxiomanixbi
Jaskarara iti jake akonkin nokon Papa en noia itan jan ati yoiabores en akai nato netemea jonibaon onankanti kopí jaskara iketian weníkanwe noa nenoax bokannon akin jato aká iki
Jainxon Jesossen jato yoiboresa iki Eariki ja ikonkon ova jiwi jatian nokon Papa riki jan oroai
Jatian westíora nokon mebi bimiamaitianra ponxteai ikaxbi bimiaitianra wetsa ponyanbo xatexon xabáakai icha biminon ixon
Matobora moa xabakaatabo iki ja en joi yoia ninkaxon ikonhabo ikax
Jaweratoki ebetan westíora xinanbicho jatíbitian iamai jara ja ponyanbo tsinkixon jeman tsamana choxiketian chiikan menoa keská itiki
Ebetanbi jaxon nokon join yoiai keskábo akin jeneyamakinra maton keenkin yokatabo mato Diossen meniti iki
Ja nokon Papan ea noia keskáribiakinra enribi mato noike ja nokon noimisti xinanman jaai jeneyamakanwe
Jaskáakin ja en yoiai keskatibo jaxonra maton ea noikin jenetima iki jaskáribiakinra enribi ja nokon papan yoiai keskábo akin ja noikin jeneyamai
Jaskakinra en mato yoiai ebetan mato raronon ixon itan ikoni mato raroti kopí
Ja en mato noia keskatiribi wetsabo betan noiananti
Ja ani noimisti xinan westíora jonin jato oinmati riki jabé raenanaibo kopí mawáxon
Matobo riki nokon kikin ebé raenanaibo ja en yoia keskábo akai ikax
Nato riki ja en mato ati yoiai
Wetsabo betan noianankanwe Jesús jawen joniboyabiakin omiskanai
Ja jakonma jonibaon mato omiskana onankanwe eaparira jaskáakin omiskana iki
Jabo keskaribi mato iketianra wetsabo akai keskáakinribi mato noikeankanke
Ikaxbi jato xaranmeabira en mato katota iki jaskara kopíra mato ja jonibaon omiskanai mato jabo keskáma iketian
Xinankanwe ja en mato yoipachoaibo
Yonokaatai jonira jan yonoai joni xewinama iki Ea jakonmaakin masá tenemakana ixonra matoribi jaskáakanti iki en joi yoiaitian ninkaxon ikonhakana ixonra maton yoiai joiribi ninkaxon ikonhakanti iki
Matora jaskáboanoxikanai ea kopi itan jan ea raanaribi onanyamaxon
Jabora jawe ocha akanama keskábo ikeankanke en joxon jato jawe joibi yoiama ikax
Ikaxbi ramara jabo moa jaki paranati yamake jaton ocha aká kopi
Jaskáakin ea omisaibaonra nokon Paparibi omiskanai
Ikaxbi neskarabora winotai jaton esé meran wixakaata joi senenti kopí
Ikaxbi jan mato ikinti ja ikon Xinan mato akinnon ixon nokon papaibaxon en raana joxonra ekiriakin jakonhakin mato onanmanoxiki
Itan matonribira ekiriakin jakonhakin jato onanmanoxiki ja peokoonontianbi mato ebetanbi ikanabo ixon
Neskara jawékibora en mato yoia iki eki koxii mato jenékanaketian
Ja jain tsinkíti xobonkoniabora mato pikonoxikanai jainoax netera nokónoxiki wetsanbires mato reteax Dios keenai keskára non ake ikibo ikanti
Matora jaskaboanoxikanai noa onanyamakana ixon nokon Papa itan earibi onanyamaxon
Enra mato neskarabo yoiai ja nete nokóketian maton xinanti kopí en mato moa yoiabo
Diossen Xinanman akai Mato betanbipari ixonra moabi en mato neskáakinbo yoiamaparia iki
Ikaxbi ramara ea moa kaai jan ea raana betan ikí jatian mato westíoranbira jaweranoki ea kaai ixon ea yokáyamai
Jaskáakin ea yokáyamaibira mato kikinbiresi oníske en mato neskara jawékibo yoia
Ja joxonra nato netemea jonibo jixtiakin jato onanmanoxiki tsoarin ja ochaya itan tsoarin ja jawe jakonmabi akáma jainxon tsoarin ja Diossen moa jakonma masá tenematires
itan tsoarin ja ochaya ja ea ikonhayamai
tsoarin ja jawe jakonmabi akáma Eara nokon Papaiba kaai jatianra ea maton moa oinyamanoxiki
tsoarin ja Diossen masá tenematires Nato nete jan koirannai ja iki moa masá tenetiainko
Icha joibora jake en mato yoitibo Jabo en mato rama yoiabira maton onantima iki
Janra nokon ani xinan itan nokon jakon xinan jato oinmanoxiki eibakea bixonra mato onanmanoxiki
Jatíbi nokon Papa jayata jawékira nokonaribi iki
Jaskara kopíra en yoia iki ja Diossen Xinanmanra eibakea joiboribi bixon mato onanmanoxiki akin
Basimara ea maton moa oinyamanoxiki ikaxbi basimaribira maton ea jakiribi oinnoxiki akin jato aká iki Onís iitibi raroti
Jawekeska yoiimeinki ja basimara itiki iki ikai Nonra onanyamake ja yoyo ikai ikibo ikana iki
Ikonxamanra en mato yoiai masá xinanira mato wininoxikanai jatianra ja ikonhayamai jonibobiribi raronoxikanai
Ikaxbi jaskati onisaxbira ja maton masá xinanna jawékibo raroti inóxiki
Ikaxbi moa ja bake pikota pekáora ja baken chexabo moa xinanbenotai westíora bake nato neten pikoax raroi
Jaskaribiakinra rama matonribi masá xinannai Ikaxbira jakiribi mato oinni ea joribai kaai Jatianra maton xinan meran mato raroxaman inóxiki tsonbi mato bichintima raro xinan
Ja netenra moa jawebi maton ea yokáyamanoxiki
Ikonxamanra en mato yoiai ja nokon Papanra jatíbi ja nokon janenko maton yokatabo mato meninoxiki
Jatíbi neskarabora wetsa jawékikibo yoinbainhanan en mato yoia iki Ikaxbi nokóranoxiki nete moa wetsa jawékikibo yoinxon en mato onanmatima Jatianra onantixamanhakin nokon Papakiriakin en mato yoinoxiki
Ja netenra nokon janenko maton yokánoxiki Jaskara ikenra ja maton yokatabo mato meninon ixon nokon Papa en mato yoixonoxiki akin en mato ayamai
ja nokon Papanbi mato noia iken Matora noike maton ea noia kopí jainxon ja Diossen ea raanaribi maton ikonhaa iketian
Ja nokon Papaibakeaxa nato neten ea joá iki
Ramara wetsa jawékikibo yoinbainyamai mia onantixamani yoyo ike
Jaskara ikenra min jatíbi jawéki onanna rama non onanke Itan tsonbiribi mia yokáti senenma Jaskara kopíra non mia ikonhai mia Diossenbi raana joá akin
Jatian Jesossen jato yoia iki
Jaskara ikenki ramapari maton ikonhai
Jatíbi neskarabora en mato yoiai ebetan ikax xabáxaman xinanya mato inon ixon
Nato netemeaxa meskó jawékininbo mato onitsapiti jake ikaxbi koxiakin xinankanwe
Jaskáakinbo jato yoia pekáo Jesús bochiki oinnax neskati yoyo ika iki
Papá moara ike nete nokoti ja min Baken ani atipana koxi jato onanmawe janribi min ani atipana koxi jato oinmaxokonon
Jatíbi jonibaon koxira min Bake min imaa iki jaskatax ja nokona iti min ea menia jonibo jatíbitian jati neteya ikanti kopí
Jatian ja jatíbitian jati nete riki miabichores ikon Dios onankanti itan ja min raana Jesokristoribi onankanti
Enra ja min ani atipana koxi jato onanmaa iki jainxon ja min raanxon ati yoiaboribi en senenhake
Papá eara ja min nete joniamatianbi miibetanbi westíora atipana koxiabicho iká iki rama mia miibaxonbi ja ani atipana koxi jakiribi ea meniribiwe
Jaskara ixonra rama onankanke ja min ea meniabo miibakeax joái
Min yoia joibo en jato yoiara jabaon ninkáxon ikonhakana iki Jaskáaxonra onankana iki ea miibakeax joá Jainxon miinbi ea raana joáribi ikonhakana iki
Ja min ea meniabo kopíkayara en mia yokatai minabo iketian
Jatíbi ja nokonabora minaribi iki jatian jatíbi ja minabora nokonaboribi iki Jaskara ikenra ja nokon ani koxiribi jato meran onantibires ikai
Ikaxbi ramara ea moa miiba kaai Ea kaamatianbira jato betanbipari nato neten ixon neskara jawékibo en jato yoiai ea raroxamanai keskatiribi jaboribi rarokanon ixon
Nato mainmea jato bonon ixonra en mia yokáyamai Ja jakonmainoa min jato koiranon ixonra en mia yokatai
Ja min ea nato neten raana keskáribiakinra enbiribi jabo raanai ja min joiribi jato onanmatankanon ixon
Jato kopí riki enbixbi ea ochaoma jaskatax jaboribi ja min ikon join imaa ochaomabo ikanon ikax
Natobo kopíbichora en mia yokáyamai Ekiriakin jabaon jato joi yoiara wetsabaonribi ea ikonhanoxikanai jaabo kopíribira en mia yokatai
Ja min ea menia ani atipana koxiribira en jato menia iki noa ikai keskatiribi westíorabicho ikanon ixon
Jabo emeran itan mia emeran jaskatax ponté westíorabicho ikanti kopí
Jaskakanaitian oinxon nato netemea jonibaon onanboreskanti kopí min raana ea joá itan min ea noia keskáribiakin min jato noia
Papa ochaomá ja ea ikonhayamai jonibaonra mia onanyamakanke ikaxbi enra mia onanke ja nato nokon jonibaonribira onankanke minbi raana ea joá
Jaskatibo yoyo iki senenyona pekáo jatíbi jaonmea onanaiboyabi Jesús ja Kedrón janeya tae baitai xitabaini keiba bokana iki
Kaax nokókana iki jain iká iki westíora wai chike jain Jesús jaonmea onannaiboya jikia iki
Jainpacho Jesossen jaonmea onanaiboyabi tsinkíkinai iketian Jodas jato yatanmaitonin moa onanna iká iki
Ikaxbi Jesossen moa jatíbi jaskara ikaibo onanna ixon bechixon jato yokata iki
Matonki tsoa benai akin
Jatian jan jato yatanmai Jodas jain jato betan iká iki
Jatian jato Jesossen Ea riki akin aká chitíbainax maiki pakékana iki
Jainxon jato yokáribia iki
Matonki tsoa benai
Enra moa mato yoike ea riki akin
Ja ea benai beabo ixon natobo jenekanwe ibátankanon boí akin
Jatora jaskáa iki ja Jesossenbi yoia senennon ixon
Ja nokon joni iti min imaabora westíorabi eki koxii jenéyamakanke Papá iki iká
Jatian Simón Pedron jawen espada tsekataanan Malko janeya joni jawen mekayaokea pabíki xatenaana iki ja iká iki sakerdotebaon koxin yonoti
Jaskáaketian Jesossen Pedro yoia iki
Jainxon ja romano sontárobaon jaton joni koxiaxon itan ja jodíobaon polikiabaon moa Jesús yatankana iki yatanxon nexakana iki
Jaskáaxon Anássibapari bokana iki Ja Anás iká iki Kaifássen rayos Ja Kaifás iká iki sakerdotebaon koxi ja baritian imakana
Ikaxbi Pedrobiribi jikiamai jeman xepótiainbi baneta iki
Jaskara iketian ja wetsa sakerdotebaon koxi onanna ikax moa jikiaxbi pikoribia iki jainxon ja xepóti koirannai ainbo yoia iki jaskáakin yoia jen ixon Pedro jikimaa iki
Jaskakenbi ja xepóti koirannai ainbaon Pedro neskáakin yokata iki
Miaribimarin ja Jesossenmea onanai joni akin
Jaskáa Pedron yoia iki
Eara jama iki akin
Jainxon ja sakerdotebaon koxin Jesús yokákin peoa iki ja jaonmea onanaibokiriakin itan jan jato onanmaibokiriakin
Jatian jaweatiki min ea yokatai
Jatian Jesossen jato jaskáaketian Dios rabiti xobo koirannai westíora polikian Jesús tantax aka iki jaskáaxon yoia iki
Jaskáa Jesossen yoia iki
Ea jakonmai yoyo iketian ea yoiwe jawe jakonmaki en yoia ixon jatian ja en yoiabo ikon iketianki Jaweati min ea tantax aka akin
Jatian Simón Pedro yotipari jain chii kexa nia iká iki Jainoa yokáribikana iki
Miaribimarin ja Jesossenmea onanai akin Jatian Pedro paranai neskata iki
Eara jaama iki iki
Jainxon ja sakerdotebaon koxin yonotinin yokáribia iki ja Pedron paxtewana jonin rarebaon
Miamaki ja wai ikain Jesús betan en oinyamawana akin
Jaskara kopí Pilato jawen xobo meranoax pikota iki pikóxon jato neskáakin yokata iki
Retemisma iketianra nato joni non mia bexon meniamakeanke akin
Noa jodíobaonra non ati atipanyamake tsoabi jaskáakin retekin akin
Jatian Pilato jakiribi jain já iká xobonko jikiribia iki jainxon Jesús kenaa iki kaketian neskáakin yokata iki
Miarin ja jodío jonibaon Apo akin
Jaskáa Jesossen yoia iki
Minbi xinanxonki akai min ea jaskáakin o Wetsabaon mia ekiriakin yoiaki min ea jaskáai akin
Eaki jodío iki Ja min kaibobo itan ja sakerdotebaon koxibaonra ake mia eiba bekin Jawekeska jawéki min akárin akin
Jaskáa Pilaton yokata iki
Jatian jawerin ja ikon joi
Ja maton axé riki Paskoa fiestatiibi westíora preso en mato pikoxonti
Ja jodíobaon Apo en pikoxontinki mato keenai akin
Jaskákanketian Pilaton jawen sontárobo Jesús rixkimaa iki
Jatianra ja sontárobaon moxabires maiti axon Jesús maimakana iki Jaskáaxon jan perakooti joxin yame chopa sawemakana iki
Jaskaaxa pataxbainaxbo neskáakana iki
ikibo Jaskáaxon tantax abokana iki
Jainoax Pilato jakiribi pikoribia iki Pikóxon jato yoia iki neskáakin
Oinkanwe nenora en beke jaskáaxon maton onanti kopi jan jawe jakonma jawékibi akáma akin
Jaskatax Jesús pikota iki moxa maiti maiya itan jan perakooti joxin yame chopa sawemakanayabi
Nato riki ja joni akin
Jato jaskáa ja sakerdotebaon koxiboyabi polikiabo ja oinnax neskati saa ikana iki
Korosen awé
Nonara jake westíora esé ja esé meran jaskáakin yoiaitianra ja joni mawáti jake eara Diossen Bake iki ikai kopí akin
Jaskati yoyo ikanaitian ninkatax bebonbires Pilato raketa iki
Miaki jaweranoa iki
akin Jaskáabi Jesossen jawe joibi yoiamaa iki
Jaweatiki min ea jawe joibi yoiamai Minki onanyamaa ea joni koxi Ea keenxonra en mia pikoti atipanke Ea keenxonribira en mia jato korosen amati iki akin
Ea jaskáatira mia jawe koximabobi ikeanke Diossen mia jaskara imaama ikax jaskara iken ja korosen akannon ixon mia ea meniakayara mia iká bebonbires ochake akin
Jaskáatianbi Pilaton moa jaskáaxon Jesús pikoti benaa iki
Ikaxbi jodíobo saa ikana iki Nato pikoaxa ja icha mai iboaa apo betan kikini raenanaima mia ikai Wetsaxbires eara apo iki ikaira icha mai iboaa apon rawí banetai iki
Jatian iká iki Paskoa fiesta ikámapari moa bariapanaitian
Jatian Pilaton jodío koxibo yoia iki
Nato riki maton apo akin
Enki atiki maton apo korosen akin
akin Jato jaskáa ja sakerdotebaon koxibaon yoikana iki
Jain nokóxon korosen akana iki Jatian rabé yometsoribi ja betanbi okenbekonbi korosen akana iki jatian Jesús iká iki naponbekon
Jatian Pilaton jato tablanin wixamaxon já manaon jato tasamaa iká iki neskata
Nazarethainoa Jesús jodíobaon Apo iki iká
Jatianra icha jodíobaon ja wixá yoyo akana iki ja Jesús korosen akana jema ochoma iketian oinni boxon ja wixá iká iki jodíobaon join romanobaon join itan griego join akana
Jakopira ja sakerdotebaon Pilato yoikana iki Jodíobaon apo akin wixayamawe Ja jodíobaon Apo iki ikai akinkaya wixawe akin
En moa wixaa ikaxa moa aká iki akin
Jainxon ja tari sawetiribi bikana iki ja iká iki kexéoma bochikixonbi namaankiriakin timáa chopa
Jatian jain Jesús korosen akana naman iká iki Jesossen tita jawen titan wetsa jainoaxibi iká iki ja Kleofássen awin María betan María Magdalena
Jatian jainxonra Jesossen oinna iki jawen tita betan ja kikinhakin jan noia jaonmea onanai joni Jatianra jawen tita neskaa iki
Ainbó ja riki min bake akin
Ja riki min tita akin Jatian janra moa jawen xobonko boá iki Jesús mawata
Jainra vino pae bochoya chomoxoko yakata iká iki
Jatian ja esponja bixon ja vino pokokana iki jaskáaxon ja hisopo jiwixoko ponyaman maostankana iki jaskáaxon boxon Jesús ketaxnankana iki
Jatíbira moa senenke iki Jaskatax beókainax moa mawata iki Sontáronin Jesús pixpachiain chachia
Jaskara kopíra Pilato yoikana iki ja korosen akana yorabo kixi sekeanan sontárobaon korosenmea pakexon miinkanon ixon
Jaskáaxon Jesússibi anoxon oinkanabi iká iki moa mawata jaskara kopí jares kixi sekenanyamakana iki
Jaskara ikenbi westíora sontáronin pixpachiain kini itiakin chachia iki yami kenxon Jaskáatianbi jimi betan onpax jawen pixpachiainoax jokona iki
Jatíbi neskarabo riki jan oinnaton yoia jatian jan yoiaibo riki ikon janra onanke ikon yoiai matonribi ikonhakanon ixon
Nato jawékibora winota iki ja kirika meran Wixakani senennon ikax
Jawen xaora westíorabi sekenanyamanoxikanai iki iká
Jatian wetsanko ja kirika meranribi ikai neskati
Jatian Nikodemoribi jain iká iki ja yamé Jesús betan yoyo iki kayantana Jan boá iká iki mirra beponya áloe ininti meskoxon ja iká iki kimixa chonka kilobira
Jaskáaxon ja rabéxonbi Jesossen yora bokana iki boxon chopan rakawaxon ja bokana inintininbo ayonkana iki jayá kini meran anoxon ja jodíobaon axébiribi jaskara iketian
Jatian jain Jesús korosen akanainko iká iki westíora wai jain iká iki bená kini tsoabi miinkanamapari
Jain Jesossen yora miinkana iki ja kini ochómatani iketian itan ja jodíobaon tantiti neteribi moa peokootaitian
Jaskara oinnax ixtoi jakiribi banekainribia iki ja Simón Pedro betan ja akonbireskin Jesossen noia joni ikainko Kaxon jato yoia iki
Kininkoniara non Ibon yora bokana moa yama ike itan nonra onanyamake jawerano akanara ibirai akin
Jato jaskáa Pedro betan ja wetsa jaonmea onanai ja kini oinni bokana iki
Jaskatax ja rabekaxbi ixtobekona iki ikaxbi wetsa japari Pedro mawinbainax kininko nokota iki
Kaax nokóxon beokainxon kini chicho oinna iká iki chopabobichores ikaxbi jikiamaa iki
Jatian Simón Pedro chiní nokotaxbi ja japari nokota rawinbainax jikikaina iki kaxon jan oinna chopabobichoresibi jain tsamata iká iki
Jainoax jan Jesossen mapo kawaibakana ani chopa ja wetsa chopabo betan jainbicho iamaa iki jakonxamankin kátoxon janbiribixoko tsamana
Jainoax ja japari nokota Jesossenmea onanai jikixokoa iki jikixon janbiribi oinxon ikonhaa iki
Ikaxbi já jiriti iki iká Wixá meran yoiai onanyamaparikana iká ika
Jatian moa bokankebi Maríabiribi ja kini xemakayainbi banetax wini winia iki wini winiibi ja chichó oinnox beota iki
Naiskin meraa iki rabé ángel joxo chopa saweya jain Jesossen yora aibakanainko yakábekona wetsa iká iki jaki mapo ibatakiri yakata wetsabiribi tae ibatakiri
Ainbó
Jaweakiki mia winiai
Nokon Ibon yorara bokanke jawerano akanara ibirai en onanyamake akin
Jaskataanan bechiakekainkin Jesús jain nia meraa iki ikaxbi jarin ixon onanyamaa iki
Jainoa Jesossen yokata iki
Ainbó Jaweakiki mia winiai
Tsoa benairin mia
akin Jaskáara ja wai koirannai jonira ibirai ixonres neskaakin yoia iki
Ibó min boá ixon ea yoiwe jawerano min akárin en benatanon akin
Jatian Jesossen aká iki
Jaskáa bechiakekainxon jodíobaon join aká iki
Raboni akin Ja iki Maestró iki iká
Ea jenewe eara nokon Papaiba jabetan ikí kaamapari iki
Ikaxbi ja nokon wetsaboiba katanwe kaxon jato yoitanwe ea nokon Papaiba kaai ja maton Paparibi ja nokon Dios itan maton Diosribi akin
Ja semana peokoota reken nete iibaitai yamébi Jesossenmea onannaibo westíora xobonko tsinkíkana iki ja jodío koxiboki raketi jatian ja xobo iká iki xepó
Jaskákin xobo xepokana ikenbi Jesús jatoki jikia iki jikiax jato napon nixon jato salodana iki neskáakin
Mato jakonbires Dios betan ibanon akin
Jatian jabo non Ibo oinnax ikonbiresi rarokana iki
Jainxon Jesossen jato yoiribia iki
Jakonbires Dios betan ikanwe
Ja nokon Papan ea raana keskáribiakinra enribi mato raanai akin
Jaskataanan jatoki xoon ataanan jato yoia iki
Ja Diossen Xinan bikanwe
Jatian jatoki Jesús pikonontian Tomás ja Rabébaon akin akanai ja chonka rabéainkonia ikaxbi jato betan jain yama iká iki
Nonra non Ibo oinke akin
Jainoax posaka nete winota pekáo jatíbi ja Jesossenmea onannaibo jakiribi tsinkíkana iki ja xobo meran
Jatian Tomás moa jato betan iká iki
Mato jakonbires Dios betan ibanon akin
Min metoti nokon meken kinin niawe jainxon ja min mekenribi nokon pixpachiain niawe ikonhayamai iamawe ikonhakayawe akin
Nokon Ibó itan nokon Dios akin
Ja jaonmea onanaibaon oinnonbira ichabiresakin Jesossen ja oinxon onanti ratétibo aká iki Ikaxbira nato kirika meran jatíbixaman wixaama iki
Ikaxbi jatíbi nato kirika meran wixaabo riki Jesús riki Kristo ja Diossen Bake ixon já ikonhaax jaki koxiax jakanti kopí aká
Jaskata pekáo jakiribi jaonmea onanaiboki Jesús pikóribia iki ja Tiberia ani ian kexá iikanaitian
Neskatira jatoki pikota iki
Noa miibetan kabánon akin
Jaskatax boten nanekana iki boxon yamé rikanxinkinbi jawebi biamakana iki
Jaskati moa nete xabataixoko Jesús jato ikana ochóma ian kexa pikota iki ikaxbi jaonmea onanaibaon jarin ixon onanyamakana iki
Bakebó matonki yapa biamaa akin Jatian jabaon yoikana iki
Jatian Jesossen jato yoia iki
Ja maton bote mekayao ja ani rika nepókanwe jatianra maton bitiki akin
Jato jaskáa ja ani rika nepókana iki nepóxon moa nebíti atipanyamakana iki ichayora yapa iketian
Jatian ja Jesossen noia jonin Pedro yoia iki
Jatian jatíribibobiribi botenbi bokana iki ja yapa ichaya ani rika niniboi
Boxon mapéxon oinkana iká iki chii ketéaxon westíora yapa betan pan xoikin berakana
Ja maton bea yapa jawetii bekanwe akin
Jainxon Jesossen jato yoia iki
Bemenkanwe jawékiai akin
Jato jaskáakenbi jaonmea onanaibaon tsontanibi tsoarin ixon yokáyamaa iki ja non Ibo iketian onanxon
Jato jaskáa bekanketian panyabi yapa xoi bixon jato menipakea iki
Natora iká iki ja kimixa itin jaonmea onanaiboki Jesús pikota ja mawatax jiria pekáo Simón Pedro betan Jesús yoyo ika
Jatian moa pikin senenhakanketian Jesossen Pedro yokata iki
Jaskara riki Ibó minra onanke en mia noia akin Jatian Jesossen yoia iki
Jainxon yokáribia iki
akin Jatian yoia iki
Jaskara riki Ibó minra onanke en mia noia akin Jatian Jesossen aríbaa iki
Jainxon jawen kimixa itin yokáribia iki
akin Jatian moa kimixaakinhora janki noia akin yokata moa Pedro onisa iki jaskáaxon yoia iki
Minra jatíbi onanke Ibó minra onanke en mia noia akin Jaskáa Jesossen yoia iki
Ikonxamanra en mia yoiai ja mia bakeranon inontianra min akátiai min keena keskábo sawekin min keenainkobobiribi kanoxon
Ikaxbi moa yosi ixonra mia bokanon ixon min jato meken sananxonoxiki jatianra wetsan chopa sawemaxon min keenmaori mia ionoxikanai akin aká iki
Neskáakin yoixonra Jesossen onanmai iká iki jawekeskaxonki Pedron mawákin Diossen atipana koxi jato onanmai kaai ixon jaskáa pekáo yoia iki
Jaskáakin ja oinxon Pedron Jesús yokata iki
Ibó Jatian nato jonibiribiki jawekeska winoti kaai akin
Jaskáa Jesossen yoia iki
Ea joribai kaman já jarestinin ea keenketianki
Jawe min ointi ja
Jaskáakin Jesossen Pedro yoia joira ja joi akaibaon yoikana iki ja joni jawetianbi mawátima yoia iká
Ikaxbi mawátima yoikin Jesossen akáma iká iki jan yoia iká iki ea joribai kaman já jarestinin ea keenketianki Min jawen ointi ja akin akáres
Ja nato jaonmea onanai riki janbi oinna ixon ja nato jawékibo yoikin wixaabo jaskara ixonra non onanke jan yoiaibo riki ikon ixon
Jarake icha wetsa jawékiboribi Jesossen akábo Jaskara ikenbira jatíbixaman nato kirika meran jabo wixaama iki Ja jatíbixaman rebestankin westíora westíorabo wixaara kikinbires icha kirika nato neten pikóti iki
Ichaxonra ja noo xaranmeax ikonxaman winota jawékibo wixakin tanakana iki
Ja peokootiainxonbi jatonbixaman oinkanabaon noa yoikani keskáakinribi ja joniboribira jawen joi yoiaibo jato imaa iki
jaskáaxon ja mia yoikana ikon joibo min kikinhakin onannon ixon Jato baotizanai Joan pikóti ángelnin yoia
Ja Jodea main Herodes apo inontianra westíora sakerdote Zakarías janeya jakátiai Jara iká iki Abías janeya tsinkí ikainoaribi Jatian jawen awin Elizabet iká iki ja sakerdote Aarónman rarebo
Ja rabébira iká iki Dios bebon jakoni jabékona iken tsonbi jakonmaninbo yointi yama jainoax ja non Ibon yoiai itan jawen eséboribi senenhai jabékona
Jaskara ikaxbira bakeoma ikana iki ja Elizabet bakeayosma iketian itanribi ja rabébi moa yosiora ikana iki
Wetsa netenra Zakarías jawen nete nokóketian jabé ikáboyaxonbi sakerdote ixon Diossen tee axoni iitaitian
jaskara jaton axé iketian ja sakerdotebaon soerte akana jaki paketa iki Ja Diossen xobo meran jikixon inkienso menoi kati
Jatian ja inkienso Dios menoxonti hora nokoketian ja jemaori tsinkíkana icha jonibo orani ikana iki
jatian jaskáai iitaibira ja jainxon inkienso menoti patax mekayao westíora ángel pikota iki
Jaskáakin ja ángel meraax Zakarías ratetax kikinni raketa iki
Jaskatainbi ja ángelnin yoia iki
Zakarías rakéyamawe Diossenra min oranabo mia ninkáxonke min awin Elizabethra moa bakeya ikai ja bakera Joan akin min janenoxiki
Jatianra ikonbiresi mia raronoxiki itan icha joniboribira ja pikóketian raronoxikanai
Jara non Ibo bebon kikin joni inóxiki
Janra jawetianbi vino itan wetsa jan paenti xeatibo xeayamanoxiki jainoax pikotamatianbira moa Diossen Xinan bochóya inóxiki
Janra icha Israel jonibo jaton Ibo Dioski jato banémaribanoxiki
Jawekopiki ea neskara winóti iki
Ea iki moa yosixoko jatian nokon awinribi iki moa yoxanxoko akin
Jaskáketian ángelnin yoia iki
Ea riki Gabriel ja Diossen yoiaibores axonai janra ea raanke miibetan yoyo ixon neskara jakon joibo mia yoiti
Ikaxbi jaskarabo en mia yoiabo ikonhayamaxa rama mia yoyo iamai banetai miara jaskati yoyo itipanyamai kaai jawen ititianbiribi jatíbi neskarabo seneni kaai kaman akin
Jaskatai kaman ja jemaori tsamata jonibo Zakarías pikótinin manákana iká iki Jawekeskatiki ja Diossen xobo meranoax ixton pikóyamai ikibo yokakaati
Jatian jawen tee moa senenhax Zakarías moa jawen xobon kaa iki
Jainoax jawen awin Elizabet moa tooya iká iki jaskataxa pichika oxe jawen xobomeax pikóyamaa iki
Jainoax neskata iki Non Ibonra rama ea neskara imake moa ea jonibaon omisyamanon ixon iki Jesús pikóti ángelnin yoia
Jatian moa sokota oxe tooya ikenra Diossen jawen ángel Gabriel raana iki ja Galilea main iká Nazaret janeya jemanko
Ja jeman iká iki westíora xontako María janeya jawetianbi joni betan yoranyosma ikaxbi José janeya jonin binoxon onantiares jara iká iki ja apo David ipaoniton rarebo
Kaax ángel ja xontako ikain nokota iki jainxon neskáakin yoia iki
Jatian jaskáakin ángelnin yoiai ninkatax María rateta iki jainxon xinanna iki Jaweatimein ea jaskáakinbo yoiai ixon
Jaskataitian ángelnin yoia iki
ramara mia benbo bake tootai ja bake pikóketianra Jesús akin min janenoxiki
jara jato xewina joni inóxiki jainxonra ani Diossen Bake akinribi anoxikanai jara non Ibo Diossen apo imanoxiki jawen reken papaxoko David imani keskáribiakin
Jaskatax jatíbitian ja Jakobnin rarebobo jato ikinai iti kopí jara jatíbitian apo iki jenéyamanoxiki akin
Jaskáaketian Marían ja ángel yokata iki
Jatian ángelnin yoia iki
Ja Diossen Xinanra miki jonoxiki jatianra ja ani Diossen atipana koxi mii meran inóxiki Jaskara kopíra ja Bake pikotai jawenabiribi iken Diossen Bake akin janenoxikanai
Jainoaxa ja min rarebo Elizabet moa yoxanxoko ikaxbi tootax rama moa westíora benbo bakeya ikai Jara ja tooismatonin yoinkanai ikaxbi moa sokota oxe tooya iki
Jaskarabo iká pekáo basimabi María ixton Elizabet oinni kaa iki ja Jodea mainmea mananman iká jeman
Nokóxonra ja Zakaríassen xobonko jikixon Elizabet salodana iki
Jaskáakin Marían salodana Elizabetkan ninkatatianbira ja Elizabetkan poko meranoax jawen bake koxia iki
Jainoaxa Elizabet ja Diossen Xinan bochóya ikax
koxinxaman María akí neskata iki
Diossenra wetsa ainbobo aká bebonbires mia jakonhakin akinke jainxon ja min bake pikoti kaairibira jakonhakin akinke
Eara jawemabixoko iki ja nokon Ibon tita ikaxbi ea oinni mia joti
Ja min ea salodantoxia en ninkatatianbira nokon bake poko meranoax raroi koxike
Jatian María neskata iki
Nokon xinanyaxonbira non Ibo en rabiai
jan ea kixpinmaa Dioskira nokon xinan meran ea raroai
ea jawen yonoti ikax rabíti xinanhoma iken ekiakin xinanna kopí Jaskáakinra jonibaon rama peoxon jatíbitian Diossenra mia raroxaman imake akin ea anoxikanai
Ja jatíbi atipana koxia Diossen ani jawékibo emeranxon aká kopí
Jakon riki jawen jane
Jawen atipana koxinra ani jawékibo aká iki
Ja rabitai jonibaon anoxon xinankana jawékibora jato ras akanaana iki
Ja apobo jaton teeainoa pikoxonra ja rabítinin xinanhomabo ani jonibo jato imaa iki
Ja jawékiakasaibora icha jawékiati jato menia iki jatian ja jatíbi jawékia jonibora jawebiomabo jato banémaa iki
Ja jawen yonoti Israel jonibo jato akinxonra jawen noibamisti xinanmanribi jato akintinin xinanbenoyamaa iki
Jatian jaskara iiti moa bakenti oxe senenketianra benbo bake Elizabet bakena iki
Jatianra ja patax ikáboyabi jawen rarebobo ja rarokinni bokana iki non Ibon jakonhakin akinna onanax
Jato jaskáaketian yoikana iki
Jawen jane riki Joan iki iká jatianra jonibo jatikaxbi ratékana iki
Jaskákanaitianribi Zakarías moa jakiribi yoyo ika iki jainxonra Dios rabikin peoa iki
Jaskara oinnaxa ja patax ikana jonibo ratékana iki jainoax ja Jodea main iká mananbaon jakana joniboribi jaskara winotabo jato yoiaketankana iki
Jatian jaskara ikábo ninkata jonibo jatonbinix neskatibo yokakaakana iki
Jawekeskamein nato bake aniax ikí kanoxiki
ikibo Jawen atipana koxin ja Ibon akinnai ointaanan Zakarías bewaa
Jatian ja baken papa Zakarías ikonbiresi Diossen Xinan bochóya ikax ja Diossen imaa joibores yoyo iki neskata iki
Israel jonibaon Dios rabinon akanwe kopíaxon jawen jonibo jato xabáai joá iken
Jawen yonoti ipaoni Davidkan rareboboainoara noa jan kixpinmai westíora joni atipana koxiya noa raanxona iki
Jaskara itibora moatianbi janbi imaa profetabo meranxon Diossen jato yoimaa iká iki
Ja non rawíboibakea itan ja noa omisai joniboibakea pikoanan noa jan xabáati
Jainxon ja non reken papaxokobo jato onísaxon jato akintiribi yoia iki jainoax ja senenhabekonti joi akátoninribi xinanbenotima
Jawen keena keskatires noa ikanon ixonra non rawíboibakea noa jan xabáa iki
Baké jatian miara Ani Diossen profeta akin anoxikanai Minpari rekenxon ja non Ibo joti iketian benxokaanon ixon jato yoiaitian
Jaskáaxon Diossen jaton ochabo moa xinanxonyamataanan jato kixpinmai joi jawen jonibo min jato onanmati kopí
Ja non Diossenra jawen ani akinmisti xinanya ixon jan noa kixpinmati noa raanxona iki ja netetiibi jakonxamankin noa bari pikómaxonai keskáakin
Jaskáaxon ja kikin yamé keska meran jakanabo jato tenai keskáakin jato anon ixon jainxon jakoni jakanon ixonribi noa onanmati iki
Jainoax ja bake anii xinan meranribi koxikaa iki jainoax jain joni jayamainko já iki jawen kaibo Israel jonibo Diossen joi jato yoii joái kaman
Ja netebaonra Aogosto iká iki ja icha mai iboaa romamea apo imakana Jaskara ixon jatíbi jonibo jaton jane wixakaanon ixon jatíbiain jato ninkámati joi raana iki
Jatian jaskati jaton jane wixakaatira iká iki Kirenio janeya joni Siriainoa joni koxi iká inontian
Jaskatira jatíbi jonibo jaton jemabaon jaton jane wixakaati bokana iki
Jatian ja Belénhain ikanaitianra moa María bakenti oxe senena iki
Jatian ja Belén jema ochómaribi jaton yoinabo yamé koirani jonibo ikana iki
Jatian ángelnin jato neskáakin yoia iki
Rakéyamakanwe jakon joi mato yoiira ea joke ja ninkataxa jatikaxbi mato rarokanai
Ramara ja Davidkan jemameax jan mato kixpinmati pikóke ja riki Kristo ja Ibo
Neskarabo oinxonra maton onanti iki
Ja bakexoko chopan rakawaxon jan waka pimakanainko rakankanaxokora maton merati iki akin
Jaskati iikanaibi ratéresi ja ángel betanbi kikin icha ángelboribi naikanmeax bea iki Ja beax Dios rabii bewai neskákana iki
Naikamea Diossa non rabiai Ja nato mainxon jawen keena keská akai joniboribi jakonbires ikanwe ikibo
Jatian jaskati senentaanan ja ángelbo moa boríbakana pekáo ja oveja koirannai jonibo neskati yoyo ikana iki
Belénhain bonon bokanwe ja neskara jawéki ikábo non Ibonbi noa yoiabo oinni iki
Jaskatax ixton bokana iki kaxon ja María betan José nokokana iki jatian ja bakexoko iká iki jainxon yoina pimakanainko rakana
Jaskáakin ja bake oinxon jato yoikana iki ja bakekiriakin jato ángelnin yoiwana joiboribi
Jatian jaskáakin ja oveja koiranaibaon jato yoia ninkatax jatikaxbi ratékana iki
Jatian Maríabiribi jatíbi neskarabo moa onanna ikax ja xinanyabi iita iki
Jatian jaskáakin oinkin senenhataanan ja oveja koiranaibo moa boribakana iki Bokinra Dios rabiananbi iráke aabainkana iki ja ángelnin jato yoia keskáxamanbo iká oinxon Jesús Diossen xobo meran bokana
Jatian ja Dios bebon jakon inox jatí neteyanix chokíti ja Moiséssen esekan yoiai nete senenketian ja bake Jerosalénhainoa Diossen xobo meran bokana iki non Ibo meninoxon
Jaskáakinra akana iki non Ibon kirika meran neskáakin yoiaitian
Jainxonra Dios jawéki menikana iki ja non Ibon esé meran jaskáati yoiaitian rabé nonbex iamaxon rabé xotó reteti iki ikaitian
Jara ja Diossen Xinanman moa onanmaa iká iki ja non Ibon raanai Kristo oinnamabi mawátima
Jaskara ikaxa Diossen Xinanman onanmaa Diossen xobonko kaa iki
Jatian Jesúsribi jawen anibaon jain ioa iki ja esekan yoiai keská senenhakin
Jainoara Simeónman ja bake bitaanan ikota iki Jainoaxa Dios rabii neskata iki
Ibó moara ike jaskara iti min ea yoia en ointibo seneni ramara ea min yonoti joni moa jakonax mawáti atipanke
Moara enbixaman oinke noa jan kixpinmati
Jara min raana iki jara jatíbi jonibaon oinnoxikanai
Joékan akai keskáakinra jatíbiainoa jonibo tenanoxiki jainoax ja min Israel jonibaon rabitiribi inóxiki iki
Jatian ja baken papa betan tita ratébekona iki Simeón ja bake yoii jaskatai ninkatax
Jaskátaanan jawen aniboyabi ja bakexoko Diossen jakonhanon ixon Simeónman jatoki orana iki
Janra icha jonibaon ati xinannai jawékibo onannoxiki
Ikaxbi neskara jawékibo oinxonra espadanin bebanbainkin chachikana keská min xinannoxiki akin
Jatian xontakotian benoax kanchis baritia já betan jaa iká iki
Jatian ja ainbo benomaani iká iki moa posaka chonka chosko baritia Jaskaranix Diossen xobo meranbi jaa ixon yaméyabi netenbo Dios rabikatitai jainxon ayonankinboribi orankatitai
Jatian non Ibon esé meran jaskáati yoiaibo senenhabaini Galilea main iká Nazaret jemanko moa boribakana iki ja iká iki jaton jemabiribi
Jaskara iken ja Jesossen anibo baritiatiibi Jerosalénhain Paskoa fiesta winoti bokátikanai
Jatian moa Jesús chonka rabé baritiaya iken jaskatibiribi axea ixon Paskoa fiesta winoti kakin jawen anibaon Jesús Jerosalénhain iokana iki
Ja Paskoa fiesta moa keyóketian Jesossen anibo moa jaton jemanko boríbakana iki Jatian Jesúsbiribi Jerosalénhain baneta iki Ikaxbi jawen anibaon onanyamareskana iká iki
Jaskáakin benakinbi nokoyamakana iki nokoyamaax jawen anibo Jerosalénhain benai boribakana iki
Kaax nokóxon kimixa nete benaxonpari nokokana iki ja Diossen xobo meran Moiséssen esé onan jonibo xaran yakata Jabaon yoiai joibo ninkáananbi ja joikiriakin jato yokati iká iki
Jatian ja baken jaskáakinbo jato yokatai ninkatax ja bake onan iken ja ninkataibo ratékana iki
Jaskara onan jonibo jato jaskáaitian oinnax jawen aniboribi ratékana iki jaskákin jawen titan neskáakin yoia iki
Baké
Jaweaki neno joxonki min noa akonbireskin benamaa
Min papa betanra en mia benakonxamanke Mia kopira non akonbireskin masá xinanke akin
Jawekopiki maton ea benai Matonki onanyamaa nokon papan jawéki axoni ea iitai akin
Jatian jaskatax jawen anibo betan Nazarethainko moa Jesús kaa iki
Ikaxbi ja Jesús jaskáyantanabo jawen tita xinanbenoyamaa iki
Jainoax Jesús jawen onanti xinanyabi jawen yoraribi anikaresa iki Jainxon Diossen oinna itan jonibaon oinnaribi jawe jakonmabi yama iká iki
Jatianribi ja sakerdotebaon koxi iká iki Anás betan Kaifás
Jatian jabo jaskara inontianribi jain joni jayamainkoxon ja Zakaríassen bake Joan Diossen yoyo aka iki
Jaskatira jatíbi ja Jordán wean main iká jemabaon Joan kaa iki akonkin jaton jakonma xinanbo jenetaanan baotizameekanon ixon jato joi yoiboi jaskakanketian jaton ochabo moa Diossen xinanxontima kopí
Jaskarabo iti yoikinra ja profeta Isaíassen neskáakin wixanike
Jawebi yama mananmameaxa joni neskati saí ikai
Non Ibo joti bai benxoaxonkanwe bai pontexonkanwe
Jatíbi mai xankenbora bochoakanti iki jatíbi mananbo itan manan kawixpobora masenenhakanti iki
Ja yoxo baibora pontekanti iki ja jakonma baibora masenenhakanti
Ja Joanman jato baotizanon ikax jonibo bekanaitianra jan jato neskáakin yoikatitai
Tsonki mato yoia ja Diossen jato kastigantinkoniax mato kixpinmeeti
Jaskara iken maton jakonma xinanbo akonkin jenetaanan jakoni jakanwe matonbinixbo
Noara Abrahamman chiní rarebobo ikibo iamakanwe
Diossenra nato makan inonbi Abrahamman chiní rarebo imati atipanke
Ja yamira moa taponyabiakin jiwi xatetires inon ixon ja namanbi rakana iki Ja jakoni bimiamai jiwibora moa taxteanan chiikan menokanti jake akin
Jatian jonibaon yokákana iki
Ja rabé kotonyabaonra ja jayáomabo wetsa koton jato meniti iki ja pitiabaonra ja jayáomabo jato akinti iki akin
Jainoax ja apo jato kopí yokáxonaiboribi baotizameekasi Joanhiba bekana iki bexon neskáakin yokákana iki
Nonbiribiki jawe ati iki Maestró akin
Rama jato kopí yokákin bebonhira jato yokáyamakanwe akin
Jainxon jawetii sontárobaonribi Joan neskáakin yokákana iki
Nonbiribiki jawe ati iki
Rama tsoabi rakéaxonbo jato jawéki bichinyamakanwe jainxon yankabires jato jakonma akátonin yoinyamakanwe ja mato kopíakanaitoninbiribi jakanwe akin
Jatian jonibo ikana iki kikinni onankaxorai manákana jaskatira ikana iki jatíbi jonibo Joanra ibirai ja Kristo ikibo yokakanani
Ikaxbi Joanman jato neskáakin yoia iki
Neskáakinbo itan icha meskó eséboribi yoiananra jakon joi Joanman jonibo yoia iki
Jainxonra ja joni koxi Herodessibi notsina iki jawen wetsa Felipen awin Herodías awinhaka iketian itan wetsa jakonma jawékiboribi aká kopí
Jatian jonibo baotizani Joan iitaitianra Jesússibi kaax baotizameeta iki
Jatian moa orani ikaitianra nai chopeta iki
Jaskataitianra jixtibires Diossen Xinan westíora xotó keska jaki joá iki jatianra naikanmeax neskati yoyo ikai ninkata iki
Miara nokon noi Bake iki mionra ea kikinbiresi raroai iki Jesokriston rekenbo
Jatian jawen tee akin peonontianra iká iki Jesús moa kimixa chonka baritiayabira Jara iká iki Josekan bake ja ikonhakanai keská Jatian Joséra iká iki Elikan bake
Jainra chosko chonka nete iká iki jainoara Satanássen ochamakaskin tanaa iki jatian jatí nete jawékiama ikaxa kikinbiresi jawékiakasa iki
Jatianra Satanássen neskáakin yoia iki
Ikonkon Diossen Bake ixon nato makan pan imawe akin
Jaskáaketian Jesossen yoia iki
Wixá meranra ikai
Jawékiatininbichora joni jayamake ja Diossen yoiaibo senenhairibikayara joni jati jake iki akin
Jainoara Satanássen manan keyá ikain boríbaa iki Jain boxon jatíbi nato netemea ani jemabo oinmaa iki
Jaskáakin oinmaxon yoia iki
Wixá meranra ikai neskati
Ja min Ibo Diosbichores rabiananbi jabichores jawen keenabo axonkanwe iki akin
Jainxonra Satanássen Jerosalénhain Jesús ioribia iki Jain ioxon Dios rabiti xobo bochiki boxon chankakiina iki jainxon neskáakin yoia iki
Ikonkon Diossen Bake ikax nenoax naman choronwe
Wixá meranra yoiai
Diossenra jawen ángelbo raanti iki jabaon koiraanan mia akinkanon ixon
Makanki choxiamanon ixonra ja ángelbaon jaton mekenman mia tewankanti iki ikira ikai akin
Jaskáabi Jesossen yoia iki
Wixá meranra ikai
Min Ibo Dios tanayamawe iki akin
Jatianra já jainoax ania Nazarethain Jesús karibaa iki ja jeman nokotax tantiti neten jain tsinkíti xobon kaa iki jaskatibiribi axea ikax
Jain jikiax jato bebon chankata iki ja Diossen kirika yoyo anox
Jainoara yoyo anon ixon ja profeta Isaíassen wixani kirika menikana iki
Ja kirika menia chopexon meraa iki neskati iká wixá
Jainxonra Jesossen ja kirika moa xepoa iki Jaskátaananra jan jato akinnai joni moa menitaanan moa yakata iki Jatíbi ja tsinkíti xobo meran ikábaon jainbi kikinhakin oinkana iki
Ramabira ike mato bebonbi nato wixábo seneni akin
Jato jaskáa Jesús yoii jakonires yoyo ikana iki jainxon jakonhira joibo jato yoiaitianbo ninkataxibi ratékana iki
Natomarin ja Josekan bake ipachoai ikibo
Ramara matonbi ja neskákanai joi ea yoiti iki
Jato raonai minbixbi raomeewe akin
Jainxonra maton ea yoiribiti iki Ja Kapernaúmhainxon min aká jawékibo non ninkánibo rama neno min mainkoxonribi aríbawe akin
Ikonxamanra en mato yoiai tsoa profetabira jawen jeman jaa jonibaonbi jakonhayamakanai
Ikaxbi Elíasra ja Israel jeman tsoa benomaya ainboboibabi Diossen raanyamaa iki Sarepta jeman iká benomaaya ainboibares raana iki Ja iká iki Sidón jema iká ochóma
Jainoax ja profeta Eliseo inontianribira ja Israel main icha lepra isinya jonibo jaa iki Ikaxbi tsoabi benxoyamaa iki ja Siriainoa Naamán janeya joniresa benxoa iki akin
Jaskáakin jato Jesossen yoia ninkátaanan ja tsinkíti xobo meran weitabo ikonbiresi jaki sinákana iki
Jaskáaxonra yatanxon ja jemamea pikoxon ja jema iká manan maxkatenbi Jesús bokana iki jainxon werannoxon
Jaskáakin bokanabira jato xaranmeaxbi jato potabaini moa Jesús kaa iki Yoxin naikia joni iká
Jaskáakinbo jato axeaitian ninkatax jonibo ratékana iki Koxi xinanyaxon jato akaitian ninkatax
Noa jenewe Jaweatiki min noa teai Nazarethainoa Jesús Noa keyoiki mia joá Enra mia onanke mia riki Diossen ochaoma Bake iki
Netéwe yoximá ja joni meranoax pikówe akin
Jatianra jato bebonbi ja joni mai tsakamataanan jameranoax pikókinbi ja yoxinman jawe jakonmabi ayamabaina iki
Jainoaxa jatikaxbi jonibo ratékana iki jaskatax jatobires neskatibo yoyo ikana iki
Jawekeska joikayarin nato Nato joninra jatíbi jawen atipana koxiaxon itan yoiti koxiaxon yoxinbo jokonti yoiai Jatianra jabo pikókanai ikibo
Jatianra ja ainbo manaon beokainxon ja yoná Jesossen notsina iki Jaskáatianbi ja ainbaon moa yoná jenea iki Jatianbi wenixon ja ainbaon jato jawékiamaa iki Icha isinaibo Jesossen benxoa
Jatian moa yametainxokobi jatíbi meskó keskati isinaibo Jesússiba bokana iki Jaskáakin bokanketianra tii axonres jato benxoapakea iki
Mia riki Diossen Bake iki Ikaxbi Jesossen yoyo imayamakin ja yoxinbo jato notsina iki jara Kristo iki ixon jabaon onanna kopí Jain tsinkíti xobonkoxonbo Jesossen jato joi yoia
Jatian nete xabataixoko wenitax ja jemameax pikókaini joni yamanko Jesús kaa iki
Ikaxbi jonibora ja benai boax já ikainko nokóxon kayamanon ixon jainbi banémakaskana iki
Ikaxbi Jesossen jato yoia iki
Wetsa jemankoboribira ja Diossen ikinaton iti jakon joibo en yoiti jake ja ati kopíra nato neten ea Diossen raana iki akinbo
Westíoraira Jesús ja Genesaret ian kexá iká iki jain ikenra ja Diossen joi ninkákaskin joni ichan bitaxkana iki
Jainxonra Jesossen oinna iki ja rikanaibaon rabé bote jawebioma maxin repia Ja bote ibobo ikana iki mapéxon jaton rika chokai tsamákana
Ja min bote napoori boxon maton rikabo jain nepókanwe maton yapa binon akin
Maestró yaméra non aaxinai rikankin ikaxbira jawe yapabi non biamawanke Ikaxbi min ati yoiara en akai ja rika nepókin akin
Jatian jaskáati yoia nepóxonra icha yapa bikana iki jaton rikabobi noxinon kaman
Jaskara iken ja wetsa boten iká jato betan teetai jonibo kenakana iki jato akini bekannon ixon
Jatianra jabo bexon jaton rabé botebi bochoakana iki kikin jikiibixokobo itiakin
Jaskáaketian oinnax Simón Pedro Jesús naman joáx chirankoota iki Jainxon neskáakin yoia iki
Ebé iamawe Ibó eara ochaya joni iki akin
Jatian Simón itan jabé ikábora ikana iki ratékanabo ichayora yapa biax
Jainoax ja Simón betan teetaibo Zebedeon bake rabé Santiago betan Joanribi kikinni ratékanabo ikana iki
Ikaxbi Jesossen Simón yoia iki
Rakéyamawe nenoax pekootaxa rama mia joni biaibiribi ikai akin
Wetsa netenra westíora jeman Jesús iketian lepra isinya westíora joni jaiba joá iki Joxon Jesús oinnax ja namanbi chirankootax maikibi bekepia iki Jainxon Jesús neskáakin yoia iki
Jatian Jesossen mekenman tii axon neskáakin yoia iki
Jaskarabo ikenbira jatíbiain ja Jesossen aká jawékibo ninkakaaboresa iki Jaskatira icha jonibo tsinkíakeresa iki ja Jesossen yoiaibo ninkati Jainoax jaton isinbo jato benxoanon ikax
Jatianra jawetii jonibaon westíora kixi jirioma joni rakátinin axon bekana iki
Bexonra xobo meran jikimaxon Jesús bebon rakankaskana iki
ikaxbira jaoraoxamanxon jikimati merayamakana iki ichayora joni iketian
Jaskara ikenra ja xobo pekaten mapéxon ja xobo pebíanan kiniaxon jawen rakátininbi axon ja joni icha xaranbi apakexon ja isinai joni Jesús bebon rakankana iki
Jatian jan beabo ja ikonhaax jaki koxikana ointaanan Jesossen ja isinai joni neskáa iki
Jatianra ja esé onanbaon itan fariseobaon neskáakinbo xinankana iki
Tsoarin nato ja Dios yoii jakonmaibires yoyo ikai Diossenbichora non ochabo moa noa xinanxonyamati atipanke akinbo
Min ochabora en mia xinanxonyamai akin ati iamax
Wenitax katanwe akin ati
Enra mato oinmai nato mainra ja jonin Bake jonibaon ocha akábo moa jato xinanxonyamanoxon yoiti koxiya iki ixon akin jato aká iki
Jaskátaanan ja isinai joni neskáa iki Enra mia yoiai wenixon min rakáti bibaini min xobon katanwe akin
Jaskáatianbi ja kixi jirioma joni jato bebonbi wenixon jawen rakáti bitaanan jawen xobon moa kaa iki Kakin Dios rabi rabibaina iki
Ramara non ake jan ratéti jawékibo oinkin ikibo Leví Jesossen kenaa
Jaskara aká pekáora moa Jesús jainoax kaa iki Kakin Leví janeya westíora joni nokoa iki jainxon Romamea apo jato kopí yokáxonai xobonko yakata Jainoa Jesossen neskaa iki
Jatianra Leví jatíbi jawen jawékibo jenetaanan Jesús betan kaa iki
Jainxonra Levikan jawen xobon Jesús ioxon rarokin ani fiestaaxona iki Jaskáaxon jato chania jato betan jawékiai ja apo jato kopí yokáxonaiboyabi wetsa joniboribi jain tsinkíkana iká iki
Ikaxbi ja jaskara esé chibanaibobires ixon fariseobo betan esé onan jonibaon ja Jesossenmea onannaibo jakonmaakin yoikin peokana iki Jainxonra neskáakin yoikana iki
Jaweatiki jakopí yokámisaibo itan ja ochaya jonibo betan maton jawékiai akin
Jatian Jesossen jato yoia iki
Ja isinhomabora jato raonai joni benatinin maxkáyamake Isinaibokaya riki jato raonai jonin akintinin maxkatabo
Ja Joanmamea onannaibo betan ja fariseobaomea onanaibaon akanai jatíbitian ayonankin itan akonbireskin orankin jatian mionmea onanaibaonbiribi akanai jatíbitian piananbi xeakin akin
Jawetianbira wanokanai fiestanko jato chania bekanketian maton jato jawékiati tenemati atipanyamake ja wanoai joni jato betan iketian
Ikaxbi netera nokónoxiki ja wanoai joni moa bokanti jatianparira ja chania bekanabaon jawékiati tenekanti iki akin
Jainxonra neskara jawékiki jato yoinribia iki
Jainoax ja bená choparibi ja payo chopaki onaa ikax jakon banéyamai
Jainxon tsonbiribi payo bichi chomon bená vino nachíosma iki jaskáakin akábira bená vinon ja payo bichi chomo toá akai jaskatira ja vino betan ja bichi chomoribi moa jawemabi banetai
Jaskánaketianra ja bená vino bená bichi chomonribi nachíti iki
Jainoax tsoabira ja pae vino xea pekao ja paema vino xeakasibo iamakanai Jaskatira ikanai Ja pae vinokayara kikin jakon iki ikibo akin jato aká iki
Jatian westíora tantiti netenra Jesús jaonmea onannaibo betan wai banakanbi bokana iki Kakinra jaonmea onanaibaon trigo bimi texkan pinoxon xemekana iki
Jaweatiki ja tantiti neten jaskáatima ikenbi maton jaskara jawékibo akai akin
Matonki ja jawékiakaxorakin jabé ikábo betan westíoraakin Davidkan aní jawéki yoyo akáma iki
Jainxon jato yoiribia iki
Jatian wetsa tantiti neten Jesús jain tsinkíkanai xobon jikia iki Jain jikixon axeakin peoa iki Jainribi iká iki westíora joni jawen mekayao meken jirioma
Jatian jainribi ikana iki esé onan joniboyabi fariseobo ja tantiti netenbimein Jesossen benxoai ixon paranaxon oinni Jaskáaxon jakibo yoinxon ramiati xinanyanix
Ikaxbi janra jaskarabo xinankanai onanxon ja meken jirioma joni neskáakin yoia iki
Wenitax joáx jain napon chankawe akin
Jaskáakin yoia wenitax chankata iki
Jaskáaxon jain ikábo jato beísaketana iki jainxon ja meken jirioma joni yoia iki
Min meken sananwe akin
Jaskáakin yoia sananatianbi ja jonin meken benxoa iki
Ikaxbi wetsabobiribi ikonbiresi sinákana iki jaskáaxon xinan akana iki ja Jesúski jaweakantiki ixon Chonka rabé jawen raana itibo Jesossen katota
Jatian ja netebaonribira mananmanxon orani Jesús kaa iki Jainra orani Dios betan yoyo iki yamé iixina iki
Moa nete xabáketianra jaonmea onannaibo jato kenaa iki Kenaxon chonka rabéres jato katota iki jabora jato janea iki raanabo akin
Jabo iká iki Simón jaribi janea iki Pedro akin jainoax ja Simonman wetsa Andrés jainoax Santiago Joan Felipe Bartolomé
Mateo Tomás Alfeon bake Santiago jainoax Simón ja Zelotebo betan nia ikátiai
Jatíbi jonibora Jesús tii akaskana iki já meranoax pikotai jawen atipana koxin jato benxoai oinxon Raroxaman ikanti itan raroma ikanti joi jato yoia
Diossenra raroxaman imati iki ja pikasi itan nomi mato rama iitaibo
Diossenra raroxaman imati iki ja jonin Bake kopí jonibaon omiskanaibo ja jawemabiakin xinankanaibo ja ichákanaibo ja jakonma jawéki atin jaton jane omisnankanaibo
Ikaxbi
Jawe iresaipanon rama ja mato jatíbi jawékia ikax moa jakonbires jakanabo
Jawe iresaipanon ja rama mato jatíbi jawékiatinin maxkáyamaibo matora jawékiatinin inoxikanai
Jawe iresaipanon ja ramatian raroi jakanabo matora onisi wininoxikanai
Ikaxbi ja en yoiai ninkati tsamatabora en mato yoiai
Maton rawibo noikanwe mato omisaibo jato jakonhakanwe
Mato ramímatiakinres xinanxonaiboki jakonres xinankanwe Jainxon matoki xirokin mato join imakanketianbo jatoki orankanwe
Jawekeska ixon wetsa jonin ati iki mato tantax akin wetsaori amaribinoxikanwe jainxon mato jan perakooti choparibi mato boonkana maton kotonribikaya jato bomaresnoxikanwe
Wetsabaonbires mato jayata jawéki mato yokákana meniresnoxikanwe Jatian jaweratobaonki matona ikenbi mato jawéki bichinai moa yokáyamakanwe
Jaskara iken wetsabaon mato jaskáatinin mato keenai keskáribiakin matonribikaya wetsabo jato jaskáakanwe
Jatian ja mato jakonhaibores maton jato noiabira wetsaresibi jawékima iki ja ochaya jonibaonribira jato jaskáai
Jainxon ja mato jakonhai joniboresibi maton jato jakonhabira wetsaresibi jawékimaribi iki ja ochaya jonibaonribira jaskáakinribi jato jakonhai
Jato jawéki menikin mato kopikin menixkokanti xinanyaxonres jato menikinbira wetsaresibi jawéki maton ayamai ja ochaya jonibaonribira jato jaskáai jatoibakea bixokoti xinanyaxon
Jainxon Jesossen jawékiki yoinribikin jato neskaa iki
Westíora benchenra jawekeskaxonbi jabé benche ioti atipanyamake jatian jaskáakin ioibira rabekaxbi kini meran pakébekonti atipanke
Jawerato axeai jonibira jawen maestro bebon onan iti atipanyamake Jawetianki jan onankin senenhai jatianparira jawen maestro betan senen onanribi iti iki
Jawekopiki ja wetsa maxkoxoko nisá bepokoota iken min jares oinxonai ja mia jiwi aniosi bepokootakaya ointitianbi
Jawekeskaxonki ja min wetsa nisá bepokoota iken min bixonti iki ja mia jiwi aniosi bepokoota minbipari tsekaama ixonbi
Beparametaibo riki mato matonparikaya ja aniosi mato bepokoota tsekakanwe Jaskáaxonparira moa jakonhakin oinxon ja min wetsa nisá bepokoota min tsekaxonti iki Jawen bimi oinxonres jiwi onanti
Jawetianbira jakon jiwi jakonma bimia iti atipanyamake jatian ja jakonma jiwibiribi jakon bimia iti atipanyamaribake
Jiwibora non onanai iki jawen bimibo oinxonres
Jaskara ikenra ja moxa jiwimea higo bimi non tsekati atipanyamake jatian zarza jiwimeabiribi non ova bimi tsekati atipanyamake
Jaweatiki Ibó Ibó akin maton ea janeai nokon keenai keskábo axonkinmabi
Ramara en mato yoiai jatíbi ja nokon joi ninkáxon jan yoiai keská senenhaiboki jawe jawéki keskábo iki ixon
Ikaxbi ja en yoia joibo ninkáxonbi nokon keena keskábo ea axonyamaibo riki jonin mai chinixonres jaki koxitibo ayonxonmabi xoboani keskábo
Jatianra basitanima bai koxin ja xobo poxaa iki jaskataxa kikini ras ika iki akin jato aká iki
Jatian moa jato joi yoikin senenhatanan Jesús Kapernaúmhain kaa iki
Jain iká iki westíora romano sontárobaon ofikial Jan akonbireskin noia jawen yonoti iká iki isini mawatibixoko
Jatian Jesús yoii ikanaibo ninkáxon ja ofikialnin jatíribi jodíobaon joni koxibo Jesússiba jato raana iki ja jawen yonoti isinai benxoai joyamaama joti yoikanon ixon
Jato jaskáa boxon joyamaama joti Jesús neskáakin yoikana iki
Atibira nato sontárobaon koxi ofikialnin yokatai min akinti jake
Janra non kaibo jodíobo jato noike Janribira jain tsinkíti xobo noa axona iki akin
Jaskáakana jato betan Jesús kaa iki jatian moa xobonko nokoti bokanaitian ja kapitánman jawen onanna jonibo jato raana iki bechixon neskáakin yoikanon ixon
Ibó jakonma xinanyamawe nokon xobontanibobi mia jikimati jisámabobi riki ea
Jaskara kopíra eabixaman mia benai kayamawanke
Ikaxbi ja nokon yonoti benxonon ixon ea yoixonreswe
Jaskáa pekáo Nain janeya westíora jemanko Jesús kaa iki Jain kaaitian jaonmea onannaibo itan icha joniboribi já chibani bokana iki
Jaskara oinxon ja ainbo Jesossen noibaa iki jainxon yoia iki
Winiamawe akin
Jaskáatanan ja mawá nokobainxon jan bekanai kajón yatana iki
Jatianra ja mawá iata jonibo jainbi charókana iki
Bakeranon weníwe akinra en mia akai akin
Jaskáa ja mawá iwana yakáinakainax moa yoyo iki peokoota iki jatianra Jesossen moa jawen tita menia iki
Jaskara oinnax ratéxonra jatíxonbi Dios rabii neskákana iki
Westíora ani profetara nooxaran nokóke ikibo
Jatian Joanmanra jatíbi neskara joibo ninkata iki jawen jonibaon yoia jaskara ninkáxonra jawen joni rabe kenaxon
ja Iboiba jato raana iki Miarin ja joti yoikani iamaxon wetsaki non manati iki akin yokákanon ixon Ja joti yoikatikanai iki iká riki ja Kristo yoii iká
Jatian boxon Joanman jonibaon neskáakin Jesús yoikana iki Jato baotizanai Joanmanra noa raanke Miarin ja joti yoikani iamaxon wetsaki non manatiki akin mia yokáti akin
Jatianbira icha isini onitsapitaibo jato Jesossen benxoa iki jainxon ja yoxin naikiaboribi jato pikoxona iki jainxon icha bencheboribi jato oinmaa iki
Jatian ja Joanman raana jonibo moa bokana pekáo Jesossen ja tsamata jonibo Joankiriakin yoikin jato neskáa iki
Ja jain joni jayamainko kaxonki
Tsoa joni maton oinna iki
Westíora tawa nia niwen xakonai
Jainxonki jaweribi maton oinna iki Westíora joni jakon chopa saweya Akáma Matonra onanke ja jakon chopa saweaibo itan jan raroti jakonma akaibo ja apobo jain teetai xobonko jakana
Ja Joan yoiira ikai Wixá meran neskati
Mia raanamatianbira en wetsa jonipari raanai jan mia kati bai mia benxoaxonon ixon
Jatian neskara ninkáxon jatíbi jonibaon itan jato kopí yokataibaonribi ikonhakana iki Diosra jakon iki ixon Jatianra Joanman jato baotizana iki
Ikaxbi ja fariseobo betan esé onan jonibaonbiribi Joan baotizamayamakana iki Jabo jato jaskámati Diossen xinanna ikenbi keenyamakin
Ja jato baotizanai Joanra iká iki pan piosma itan vino xeayosma jatian matonra akai yoxin naikia riki ixonbo yoikin
Jatian maton akai nato riki naxki joni itan paenai jainoax ochaya jonibo itan kopí yokámisaibo betan raenanai akinbo
Jatian westíora fariseo joxon jawen xobonko pikinnoxon Jesús kenaa iki
Jaskáakin kenaa kaax jawen xobon jikia iki jainoax mesan yakata iki
Ja ainbaon jaskáaketian oinxon jan piti kenaa fariseon neskáakin xinanna iki
Ikon profeta ixonra ochaya ainbo riki nato ea tii aki iitai ixon onankeanke akin
Jatianra Jesossen ja fariseo neskáakin yoia iki
Simón westíora jawéki mia yoibanon akin Jaskáa yoia iki
Ea yoiwe maestró akin
Jatian Jesossen yoia iki
Jaskáakin ribinxonbi moa kopíati atipanyamaketian ja rabekan ribinbi ja jonin moa jato xinanxonyamaa iki
Jaskáa Simonman yoia iki
En xinannara ja bebon icha ribinya jonin aká iki akin
Jatian Jesossen yoia iki
Ikonra min yoike akin
Jatian ja ainbo ointaanan ja fariseo Jesossen neskáa iki
Minki oinna nato ainbo
Min xobon ea merati jokenbira onpaxtanibi min ea meniamake ea jan tachokiinon ixon Ikaxbi nato ainbaonres ake jawen beonmanbi ea tachóanan jawen bookanbi nokon tae ea soaxonkin
Minra ea betsó ayamabobike ikaxbi nato ainbaonra jowanxonbi ea tatsó akin jeneyamake
Minra ea xenin nokon maponko ea sikayamawanke ikaxbi nato ainbaonra inintinin nokon tae ea inínhaxonke
Jaskara ikenra en mia yoiai jan ea akonbireskin noia riki jawen jatíbi ochabo en moa xinanxonyamaitian
Ikaxbi ja jaton ocha akábo jaakin jato Diossen xinanxonresaibaonra kikinxamanhakin ea noiamai akin jato aká iki
Jatian jaskáatanan ja ainbo neskáa iki
Jaskáaketian ninkatax jabé jawékiaibo neskatibo yoyo ikana iki
Jaskákanainbi Jesossen ja ainbo neskáakin yoia iki
Jaskarabo iká pekáo icha ani jemabaon itan maxko jemabaonribi ja Diossen ikinaton jati bená joi yoii Jesús kakátiai jatian jawen chonka rabé jaonmea onanaiboribi jabé bokátikanai
Jatian icha jonibo wetsa jemameaxbo Jesús oinni tsinkíkana iki Jaskatira icha jonibo tsinkíkana iki jainoara Jesossen jawékiki yoinhanan jato neskáakin yoia iki
Westíora jonira bero banai kaa iki kaxon masá akara jatíribi berobo bai napoxaman maana iki jain maanketian jamákana iki jainxon isábaonribi bexon ja berobo pikana iki
Jatíribi berobo maana iki makánbo xaran Jain maannax xoxoaxbi mai mecháatibo maxkatax choxia iki
Jatian jaonmea onanaibaon Jesús yokákana iki jawekeska yoikaskinki jaskara yoiwana ixon onankaskin
Ja bero riki Diossen joi
Tsonbira westíora lamparin ketéaxon jawékinin mapoisma iki itan jaton oxati tapo namanbi ayosma iki
Jaskáyamakinra keyáxaman peyásankanai ja xobon jikiaibaon joé oinkanon ixon
Jaskáribiira westíora joné jawékibi merayamai bokanai iti atipanyamake jatian ja onanyamakana jawékibi tsonbi jixtiakin ayamai kaai yamake
Jatian jawen tita betan jawen wetsabo ja Jesús ikain bokana iki Ikaxbi pataxti atipanyamakana iki joni ichaira iketian
Jatian wetsa jonin Jesús kexana iki
Min tita betan min wetsabora jeman charókanke mia oinkasi beax akin
Ja Diossen joi ninkáxon jan yoiai keská akaibo riki nokon tita itan nokon wetsabo akin Niweaba Jesossen nesemaa
Jatian wetsa neten Jesús jaonmea onanaiboyabi boten naneta iki jain nanexon jato yoia iki
Ian keiba bonon bokanwe akin
Jaskatax moa xitati bokana iki
jatian moa ian xitai ikanaitian Jesús moa oxaa iki jainoaxa ja ianman niwe koxi paketa iki jatianra jaton boteribi moa jene weiti peokootax reokooti onsá meran ikana iki
Jaskara ikenra kaxon oxá jixténhaxon Jesús neskáakin yoikana iki
Maestró Maestró Noara moa jikiai akin Jatianra weníxon ja niweyabi bechon Jesossen notsina iki Jatianra ja niweyabi bechon moa nesea iki jainoax moa jatíbi jakonxaman baneta iki
Jaskatax boax ja ian keiba iká Gadara main nokókana iki ja iki Galilea keiba iká
Jaskáakin Jesús oinnax ja bebon chirankootaanan neskati saí ika iki
Ea teayamawe Jesús ani Diossen Baké Enra mia yokatai ea ramiayamawe iki
Jaskáakinra yoia iki moa já meranoax ja yoxin pikóti Jesossen yoiaitian
Jatian jonibaon kadenaninbo menéxananbo tanéxon koirankanabi jan ras areskatitai itan ja yoxinmanribi jain joni jayamainkobo ja joni jabámakatiai
Jawe janerin mia
Jainxonra yoxinbaon Jesús yoikana iki ja jakonma kini meran jato potayamanon ixon
Jatian mananman icha kochi pii tsamata iken jabo meran jato weimanon ixon ja yoxinbaon Jesús yoikana iki
Jatian jaskáketian oinnax ja kochi koirannai jonibo rátetax jabati ixtokana iki Boxonra jemankobo nokóxon itan wain teetai jonibo jaskara joibo jato kexanbokana iki
Jatian boxonra Jesús ikain nokóxon ja yoxinbo já meranoa jokona joni ja Jesús namanbi yakata nokokana iki moa chopa sawéya itan moa jakon
Jatian jaskara winota oinnabaonra wetsaboribi jato yoikana iki Ja yoxin naikia ipachoai joni jaskatax benxoa
Jatian jaskáaketian oinnax ja Gadara mainmea jonibaon ikonbiresi rakékin moa jainoax kanon ixon Jesús yoikana iki
Jaskáakana Jesús boten nanetax moa kaa iki
Jaskati moa kaaitian já merameax yoxinbo jokona jonin jabé kakaskin Jesús yoia iki ikaxbi Jesossen kayamawe akin ataanan neskáakin yoia iki
Jatian jakiribi ja ian xitai joáx jainoax kawanainko joribaketian ja manai iikin raroxamankin jonibaon bikana iki
Jain nokóketianra westíora joni Jairo janeya jaiba joá iki ja iká iki jain tsinkíti xobonkonia joni koxi joxonra Jesús namanbi chirankooxon jawen xobon kanon ixon yoia iki
Jawen jabicho ainbo bake mawatibixoko iken Ja bake iká iki chonka rabé baritiaya Jaskáakin yoia kaaitianra joni ichan bitaxesa iki
Ja ainbaon Jesús pekao jokin nokobainxon jan perakoota chopa kebí tii akanaana iki
Jaskáakin tii akatianbi ja ainbo moa jimi boani jeneta iki
Tsonki ea tii aka
akin Jato jaskáa jatíxonbi nonra mia akáma iki akin akana iki Jaskákanaitian Pedron yoia iki Maestró joni ichaira ixon bitaxkanara mia iitai akin
Jabi Jesossen jato yoiakeresa iki
Tsonra ea tii ake nokon atipana koxira emeranoax pikóke akin
Jatian jaskáxamanax jonétikoma iken ja ainbo Jesús namanbi saki iananbi chirankootoxita iki
Jainxonra ja joni icha tsamata napónxonbi yoia iki jawekopi tii akárin ixon jainoax jaskatax benxoaribi
Baké ea ikonhaxa mia benxoke moa jakonax katanwe akin
Min bakera moa mawáke ja Maestro moa teayamawe akin
Jatian jaskáaketian ninkáxon Jesossen Jairo neskáakin yoia iki Rakéyamawe eareskaya ikonhawe jatianra min bake benxoti iki akin
Jainoax Jairon xobon kaa iki jain nokóxon tsoabi ja xobon jikimayamaa iki Jaskáxon ja Pedro Santiago Joan jainoax ja mawata baken papa betan jawen titares jikimaa iki
Jatian jatíbi jain ikábo winiananbibo yoyo iki ikanaitian jato nokoa iki Jaskákanaitian Jesossen jato yoia iki
Winiamakanwe nato xontakora mawatama iki oxaaresiki akin
Jaskáakin jato yoiabi jaki xirokin osanreskana iki ja xontako moa mawata iken onanax
Jaskákanaitian kawanxon Jesossen ja mawá metsonxon koxinxaman neskáakin yoia iki
Jatianbi ja xontako jiriax wenita iki jainoara jawékiamakanon ixon jato Jesossen yoia iki
Jaskáketian oinnax jawen anibo ratékana iki jatian Jesossen jato yoia iki jaskara jawékibo tsoabi jato kexantima
Jainxonra Jesossen jawen chonka rabé jaonmea onannaibo tsinkia iki jaskáaxonra jawen atipana koxi itan yoiti koxi jato menipakea iki meskó yoxinbo pikokanon ixon itan isinaiboribi benxoakanon ixon
Jaskáaxon jato raana iki ja Diossen ikinaton jati joibo jato yoiti itan isinaiboribi benxoakanon ixon
Jato yoia iki Kakin jawebi bokantima nin kekóti nin bolsa nin jawékiati jawékibi nin koríkibi nin wetsa ja saweti chopabi bokantima
Jawerato xobonki mato nokotai jainbi mato iti iki wetsanko kaai mato taxketai kaman
Jatian ja apo Herodesnin jatíbi jain winotai jawéki yoii ikanaibo ninkata iki jaskarabo ninkáxon meskóakinbo xinanna iki Ja mawáyantana Joanra moa jiriribike ikibo ikanaitian
Jatíribibaon yoia iki ja profeta Elías jatoki pikota jatian wetsabaonbiribi yoia iki ja moatian profeta ipaonibo westíora jiria
Jaskákanaitian Herodesnin jato yoia iki
Enbixamanra ja Joan jato textemayantanke
Jatian ja yoii yoyo iorakanai en ninkatai joniki tsoa iki
Ikaxbi moa jain bokana onanxon jonibaon chibana iki Jatianra jakonhaxonres jato Jesossen bia iki Jainxonra ja Diossen ikinaton jati joibo yoiananbi ja isinaiboribi jato benxoa iki
Jatian moa yantan iketian jawen chonka rabé jaonmea onanaibaon neskáakin Jesús yoikana iki
Nato jonibo moa tantikanon ixon jato raanwe neno noa ikainra jawebi yamake abátankanon ja ochóma iká jemaxokobaon itan wainkoboribi ja jawékiakanti benakin akin
Matonbikaya jato pimakanwe akin
Noara pichika pan betan rabé yapaxokoyares iki
Jaskara ikenra noabi kati jake jato jawékiati maroxoni akin
Ja jain tsinkita iká iki pichika waranka jonibira jaskara ikenbi Jesossen jaonmea onannaibo jato yoia iki
Westíora tsamábotiibi pichika chonka jonibo jato yakámakanwe akin
Jatian jaskáakin jato yoiara jatikaxbi yakákana iki
Wetsa neten jabichobiribi orani Jesús iká iki jatian ja jaonmea onanaiboribi já betan jain ikana iki
Tsoarin ea ixonki jonibaon ea yoiai akin
Jatíribibaonra xinankanai mia jato baotizanai Joan wetsabaonra xinankanai mia Elías jainxon jatíribibaon xinankanai mia moatian ipaoni profeta jiria akin
Jatian matonbiribiki ea tsoa xinannai
Jatian Jesossen jato yoia iki jaskara joibo tsoabi jawekeskaxonbi jato kexanyamakanon ixon
Jainxon jatíbibo jato neskáakin yoiribia iki
Jaweratoboki eonmea onanai ikasai jabora jawen keena keskatibores iki moa jenéxon netetiibi jawen koros papiti iki jainxon ea chibanwe
Jaweratoboki mawákaxamai jabora manotiain bokanti iki Ikaxbi jaweratoboki ea kopi mawatai jabora kixpinkanti iki
Jawe jakonmein iti iki teetax joni nato netemeax jatíbi jawékinin senenax iitibi mawatax manotiain kaa
Enra mato ikonxaman yoiai jatíribi neno ikábora ja Diossen ikinaton jati oinnamatianbipari mawákantima iki akin Jesús wetsaresibia
Jatian jato jaskáakin yoiibata moa posaka nete pekáora mananmanxon orani Jesús kaa iki Ja Pedro Joan jainoax Santiagoribi já betan bokana iki
Jatian moa orani iitaitianribi Jesossen bemanan moa wetsaresibia iki Jainoax jawen choparibi moa joxoxaman itan kikinbires penéxaman iká iki
Jatian jaton yora iká iki jakonhira penéxamantonin kateaketana Jabaonra ja Jesús Jerosalénhainxon retekin jaskáakin onitsapimakantibo yoikana iki
Jatian Pedrobiribi jabé ikábo betanbi kikinbiresi oxakaskinbi teneabo ikana iki Jaskáakinbira Jesossen yora itan já betan iká rabé jonin yora penebires oinkana iki
Jatian ja jonibo moa Jesússibakeax bokanaitian Pedron yoia iki
Maestró
Jakonhira riki noa neno itina
wetsa mina wetsa Moiséssena wetsa Elíasna akin
Jaskarabo yoikinbi Pedron onanyamaresa iki
Jaskati yoyo iitainbi nai koin bexon jato mapotoxia iki Jatian jaskara nai koin meran jato oinnax rakékana iki
Jainxonra ja nai koin meranoax neskati yoyo ikai ninkákana iki
Jatian nete xabáketian mananmameax moa naman beribakana iki Jatianra icha joni ja Jesús bechii bekana iki
Jaskákenbi ja joni icha napónxon westíora jonin koxinxaman Jesús neskáakin yoia iki
Maestró nokon bakepari ea oinxonwe jara nokon jabicho bake iki
Enra ja mionmea onannaibo yoiibake ja yoxin pikoxonkanon ixon ikaxbira atipanyamaibakanke akin
Rama neskara en mato yoiaibo ninkatax xinanbenoyamakanwe ja jonin Bakera ochaya jonibo menikanti jake akin
Jatianra Jesossenmea onannaibo jatobiresbo yokakanankana iki tsoa jato xaranmeakayaki jato xewina iti iki ikaxbo
Jatian jaskákanaitian jaton xinan onanxon Jesossen westíora bake bia iki bixon já patax nichina iki
Jatian Joanman Jesús yoia iki neskáakin
Maestró westíora jonira non oinhibake min janenko yoxinbo jokonhaitian Jaskáaitianra non atima yoiibake noobetan niai ixonmabi akaitian oinxon akin
Jaskáaxon jato yoii bokanti jonibopari rekenmaa iki boax Samariain iká westíora maxko jemanko nokókana iki nokóxon jain ikanti xobo benakana iki
Ikaxbi ja Samaria jonibaon jatoiba jato imakaxamakana iki Jerosalénhain boí winotaibo onanxon
Jaskákanaitian oinxon Santiago betan Joanman Jesús yoia iki
Ibó Miaki keenti iki nato jonibo keyonon ixon naikanmeax chii pakénon ixon non yoiti akin
Ikaxbi Jesossen bechiakekainxon jato notsina iki
Jatian jabo bain bokanaitian westíora jonin Jesús neskaa iki
Jaskáketian Jesossen yoia iki
Nii ochitibora jain jati kinia iki jainoax ja noyai yoinabora jain jati jaton naayabo ikanai ikaxbi ja jonin Bakera jain tantitiomabobi iki akin
Ibó nokon papa mawáketianra en miinpariti jake akin
Jatian Jesossen yoia iki
Kayamawe abákanon ja mawábaonribi jabé mawa miinkin minbiribi ja Diossen ikinaton ikanti joi jato yoii kawé akin
Jatian wetsan yoia iki
Jaskáakenbi Jesossen neskáa iki
Jaweratonki mai karanbeananbi pekáori naisai janra jakonmaakin mai karanbeai Jaskaribiira westíora joni ja Diossen ikinaton jatínko iti atipanyamake akin
Jaskara pekáora wetsa neten jawen kanchis chonka rabé joni Jesossen jato bia iki Jaskáakin jato bixon rabé rabébo jatopari raana iki jaribi jain kati xinanna jemabaon
Ikonxamanra en mato yoiai ja bimi tsekatibo riki icha ikaxbi ja tsekai teetaibora ichamaxoko ikanai jaskara kopí ja wai Ibo yokákanwe abanon ja bimi tsekai teetiboribi jato raankin ixon
Jaskara iken moa botankanwe oinkanwe enra mato raanai ja pimis yoinabo xaran korderobo raanai keskáakin
Nato xobon ikábo mato jakonbires ibanon akin
Jaskara ikenra jaton xobonbi mato baneti iki mato jawékiamakanabo maton aresti iki Ja teetaibora jaton tee akaibo kopí kopíakanti jake xobobotiibi mato kawantantima iki
Jawerato jemanki mato nokotai ja jemanxon bixon mato jawékiamakana maton aresti iki
Ja Diossen ikinaton iti netera moa ochóma iki akin
Ikaxbi jawerato jemanxonki mato biamakanai jatianra ja jema kallenkobo pikóxon maton jato neskáati iki
Ja maton jemamea mai poto non jamata noon neetabobira noa tawasaatai maton noa bikaxamaa onanti inon ikax Ikaxbi neskara onankanwe ja Diossen ikinaton jatira moa matoiba nokotibi iki akin
Enra mato yoiai kastigameti nete nokoketianra ja jemanxon mato biamaa jonibo ja Sodomainoa jonibo ikáni bebonbires inoxikanai Jesús ikonhaayamai jonibo yoikin aká
Ikaxbi jaton akábobiribi yoixon jato kastiganti nete nokoketianra ja Tiro jema betan Sidón jemamea jonibo akai bebonbires en mato kastiganoxiki
Jatian mato Kapernaúm jonibaonra noara naikan kanoxiki ixonbira maton xinannai matora kayamanoxiki Kikinbires yamé kini meranra mato potakaanoxiki
Jatian ja kanchis chonka rabé jonibo raroxaman beribakana iki bexon yoikana iki neskáakin
Ibó min janenko non jato notsinara yoxinboribi non yoiai joibo ninkáxoni jokonkanke akin
Ikon riki enra oinna iki naikanmeax joí Satanás kaná ikai keskati paketaitian
Enra nokon atipana koxi mato menipakea iki ja ronobo itan ninbobo maton jamakenbi mato jaweayamanon ixon jainxon jawekeska jakonmabi winóyamakin ja maton rawikan koxi xinanboribi matonharesnon ixon
Ja maton yoiaibo ninkatax yoxinbo jokonaitonbicho raroyamakanwe ja maton jane moa naikan wixakaata kopíribikaya rarokanwe akin Jesús kikinni raroa
Jatianbi Jesús ikonbiresi raroa iki ja Diossen Xinanman imaa jainoax neskata iki
Jatian jaonmea onannaibo jatobichobiribi neskáakin yoia iki
Diossenra raroxaman imai ja maton oinni iitai jawékiboribi oinna jonibo
Westíora esé onan jonira Jesús betan yoyo iki kaa iki kaxonra jakonmaanoxonres tanakin neskáa iki
Maestró Jatíbitian jati neteya inoxonmein en jawe ati iki akin
Jaskáa Jesossen yoia iki
Ja esé kirika meranki jawekeska yoikin wixaa iki Jaweki min yoyo akai akin
Ja min Ibo Dios noiwe jatíbi min jointiaxonbi jatíbi min kayayaxonbi jatíbi min koxiaxonbi jatíbi min xinanyaxonbi Jainxon ja minbixbi noikaata keskáakinribi wetsabo jato noiwe ikira ikai akin
Jatian Jesossen yoia iki
Jatian tsoarin ja en jaskáati joni akin
Jatian Jesossen neskáa iki
Jatian ja senenressibi westíora sakerdote ja bainribi kaa iki kakin ointaanan wetsaorixoko ratanbaina iki
Jainoax westíora Levitaribi ja bain joá iki ja jokin meraxonbi janribi ratanbainresa iki
Ikaxbi ja bainribi westíora Samariainoa joni kaa iki Kakinbi meraxon ja joni noibaa iki
Jatianra nokobainxon ja xateyonkanabo xeni betan vinon raonhanan chopanbo neayona iki Jainxon jawen borronbi perakanxon boá iki boxon westíora xobonxon koirana iki
Nete xabáketian ja Samaria jonin rabé koríki ja xobo ibo menia iki Ja menikin yoia iki neskáakin
Jatian min jisáki ja kimixa joninkonia Jawerato iká iki ja jakonma jonibaon yometsoayonkana iketian jabé joniakin xinannai akin aká iki
Jatian ja esé onan jonin yoia iki
Ja noibaxon jan akinna jonira iká iki akin Jatian Jesossen yoia iki
Jaskatax bain kaax Jesús westíora jemankoxoko nokota iki Jainoa westíora ainbo Marta janeyaton jawen xobon boá iki
Ja Marta iká iki westíora wetsaya jawen jane María Jara Jesossen joi yoiai ninkati ja namanbi yakata iká iki
Ikaxbi ja Martabiribi meskó teebores akí iká iki
Jainxonra Jesús pataxbainxon neskáakin yoia iki
Ibó
Ja nokon wetsan eabicho tee amaiki min oinyamaa
Jatian Jesossen yoia iki
Marta Marta icha jawéki akin xinanira min xinan tsokasai
Jaskara ikenra tsonbi ja jenemati atipanyamake akin aká iki
Jatian wetsa neten wetsanko kaxon orani Jesús iita iki
Moa senenhaketian westíora jaonmea onanaiton yoia iki
Ibó Joanman jaonmea onannaibo jato oranti onanmaa keskáribiakin noa oranti onanmaxokowe akin
Matonra neskáakin oranti jake
Ja netetiibi noa maxkata jawékiatibo noa meniwe
Non ocha akábo soaxon noa xinanxonyamawe ja noki ochaabo moa non jato xinanxonyamai keskáribiakin
Iti iki mia já betan raenanai jonin xobonko mia yamé pochínikon kaai Kaxon min ati iki
Westíora ebé raenanai jonira ochokeax joáx nokon xobon nokóke ja nokókenbira en ja jawékiamati yamake akin
Jaskáakin akára chichóxonbi jan neskáakin mia yoiti iki
Ea tearesxayamawe nokon xobora xepó iki Eara nokon bakeboyabi moa oxaa iki Jakopira mia jawebi menii ea weiti atipanyamake akin
Enra mato yoiai jaskáakin min yokákin jeneyamaibi mia menitima ixonbira ja miibetan raenanai ixonres ja min yokata jawékibo mia meniti iki
Jaskara ikenra en mato yoiai
Yokákanwe jatianra mato Diossen meniti iki benakanwe jatianra maton nokoti iki kenakanwe jatianra mato akinti iki
Jaweratonki yokatai janra biai jaweratonki benai janra nokoai jaweratonki kenai jara akinnai
Matonmein ati iki papa iketian maton baken mato yapa yokata westíora rono menikin
Iamaxon bachi yokáketian westíora ninbo menikin
Jatian jatíribibobiribi ikana iki neskati
Ja Belzebúkan atipana koxi meniatonra nato jonin yoxinbo pikoai ikibo
Jatian jatíribibaonbiribi jakonmaakaskinres ja oinxon onanti itan ratéti jawékibo anon ixon yoikana iki
Ikaxbi jaskáakin xinankanai onantaanan jan jato yoia iki
Westíora mainmea jonibobires ikaxbi reteananaxa moa jainbicho iti atipanyamakanke Jatian westíora xobonkoniax ja rarebobires ikaxbi ramiananaxa moa jainbicho iti atipanyamakanke
Jatian Satanás janbixbi jakonmaataanan jabichobiribi ikaxki Jawekeskatax jatíbi jawen atipana koxiabi baneti iki Neskáakinra en mato yoiai enki akai ja Beelzebúkan koxin yoxinbo pikokin ixonbo maton yoiaitian
Jatian ja Diossen atipana koxin en yoxinbo pikoaitonra noa onanmai ja Diossen ikinaton jati netera moa nokóke ixon
Jawetianki westíora koxi jonin jan retemisti tsomáyaxon jawen xobo koirannai jatianra ja benxoa jawékibo tson yometsoayamai
Ikaxbi ja xewina koxi wetsa joni joxónresparira jaki chipota jan retemisti jawékibo bichinxon jatíbi jawen jawékibo moa iboananai
Jatian westíora yoxin joni meranoax pikotax kaaxa jawebi yamankobo kawantanai jain iti benai
Jatian moa nokoyamaxon xinannai
Ramara jain ea ipachoai nokon xobonko ea karibai ixon
Jatian joxon oinna ikai jonin xinan jakonyoraakin matsóxon kikinxamanhakin benxoayona keská
Jaskarabo jato yoii Jesús iitaitian joni icha napomeax westíora ainbo saí ika iki neskati
Diossen raroxaman imabanon ja tooxon bakeataanan mia ania ainbo iki
Jatian icha jonibo Jesús ikainko tsinkíakereskana iki Jaskákanaitian jato neskáakin yoia iki
Ja ramatian jaa jonibo riki jakonma xinanyabo Jabaonra ja oinxon onanti jawékibo en anon ixon ea yoikanai Ikaxbira jaskarabo ayamakinbi ja Jonás iní keska jawékiribi en ati iki
Ja Jonás iká iki jato Diossen joi yoii kaa Nínive jonibaon onankanti Jaskáribiira ja jonin Bake ja ramatian jaa jonibaon ja oinxon onankanti iti iki
Tsonbira lamparin keteaxon jawéki pekáo joneyamai itan jawékinin mapoyamakanai Jaskáyamakinra bochikixamanres peyasankanai jawen joekan tenaketian ja xobon jikiaibaon oinna jixtixaman inon ixon
Ikaxbi ja min bero jakonma ikenra jatíbi min yoraribi yamé meran keská iti iki
Jaskara iken rama koiranmeetax xinanmeekanwe ja mato meran joé ikara yamé inake
Jatian moa jato joi yoikin senenhaketianribi westíora fariseo jawen xobon pii kanon ixon Jesús kenai joá iki
Jaskáakin kenaa kaax jawen xobon jikiax pii Jesús yakata iki
Jaskaketian ja fariseo ráteta iki ja jawékiamatianbi mechokiiti esé meran yoiai senenhayamaitian oinnax
Ikaxbi Jesossen yoia iki neskáakin
Mato fariseobo riki vaso betan plato pekáobicho chokaibores Ikaxbi maton xinan meran riki mato jakonmabiresbo ja jakonma jawéki akin akonbireskin jato yometsoaibo ikax
Onanma jonibo riki mato Diossenra nekeabi itan ja chichokea jawékibi aká iki
Jawe iresaipanon mato fariseobo
Jawe iresaipanon mato fariseobo Mato riki jain tsinkíti xobo meran weitaxbo rekenainxamanbores yakátinin keenaibo jainoax kallen meraxonbo rabikin jakonxamanhakinbo salodankantininbores keenaibo
Jatian westíora esé onan jonin neskáakin yoia iki
Maestró jaskáakinbo yoixonra min noabobi jakonma xinanmai akin
Jawe iresaipanon mato esé onan jonibo Mato riki matonribi atipanyamaxonbi tsonbi tenetima iwe jawéki wetsabores jatobicho papimai keskábo
Matonra akai ja maton rekenbaon retekani profetabo jisáakinboribi monomentoakin
Jaskarabo akinra maton jato onanmai ja maton reken papaxokobaon aní jawékiboribi jakonra akana iki ixon maton xinannai Jabaonra akana iki ja profetabo retekin jatian matonra jabo iní jisáakinbo monomentoakanai
Jaskara kopíra jawen onan xinanyanix ínike Dios neskati
Nokon Profetabo itan en raanaboribira janoxiki jabora jatíribibo retexon jatíribibo jato masábo tenemanoxikanai iki
Jaskáakinra ja nete jonianontianbi retekani jatíbi profetabo ja ramatian jaa jonibo jato Diossen iboamanoxiki
Ja Abel retekaniainoax ja Zakarías retekani kamanra mato ramatian jaa jonibo Diossen iboamanoxiki
Zakaríasra retekana iki ja Diossen xobo meran iká jainxon Dios yoina menoxonti ikainxon
Jatian Jesús moa jainoax pikókaina pekaora ja esé onan joniboyabi fariseobo ikonbiresi Jesúski sinákana iki Jatianra meskóakinbo yokákin peokana iki
jaskáaxon ramiati benakin jakonmaakin yoyo imaxon jawen yoyo ikatoninbi jakonmaati xinanxon
Jatian jain iitaitian kikinbires icha joni jatoki tsinkíkana iki Jaskatira jatonbinix bitaxananbotankana iki Jainxon jaonmea onanaibopari jato Jesossen neskáa iki
Koirameekanwe ja ikon keskaxamanhakin jato joi yoiai fariseobaonra mato parankanake
Jatíbi joné jawékibobira onantibires inóxiki ja tson onanyamaa ikatiaibobira jatíxonbi onannoxikanai
Rama en mato yoibanon ebé raenanaibó ja yora reteai joniboki rakéyamakanwe mato jaskáa pekáora moa jawebi ati atipanyamakanke
Ikaxbi en mato yoibanon tsokikayaki mato rakéti iki ixon
Mato jaki rakéti riki Dioski ja mato mawámataanan maton kaya chiikan ewa meran mato potananti iketian
Ichama koríkininra akanai pichika isáxoko marokin bikin Jaskara ikenbira Dios jabaon xinanbenoti atipanyamake
Jainxonra en mato yoiribiai jaweratoboki jonibo bebonmeax eonparanan ikai jatianra ja jonin Bakeribi ja Diossen ángelbo bebomeax jaonparana iti iki
Ikaxbi ea onanaxbi ja ea onanyamaa keskati ikaikira earibi ja Diossen ángelbo bebomeax ja onanyamaa keskati iti iki
Jatian ja icha joni ikainxon westíora jonin Jesús yoia iki
Maestró nokon wetsa ea yoixonwe ja non papan noa potaxona en bitibo iníbiribi ea meninon akin
Joní tsonbira jaskarabo mato benxoaxonai koxi iti ea imaama iki akin
Jainxon jato yoiribia iki
Koirameekanwe bebonbires jawékinin kenkaresti xinanyabora mato inake Ja icha jawékima riki noa jan jakon jamai akin
Westíora jonira inike icha jawékia ja jonin jawen wain banaara anike jawen banábaon icha bimixonkin
Ramamein en jawekeskaati iki
Jaskáayontaananra nokon xinan meran en neskara xinanti iki Eara icha jawékia iki icha baritiaribi jawékiati senen Jaskara ikenra rama raroanan ja piananbi xeaanan ea tantiai iki ixon
Mia riki onanma joni nato yamébira mia mawatai Jatian ja min benxoa jawékiboki rama tsona banetai akin
Jainxon Jesossen jawen jonibo neskáakin yoiribia iki
En mato yoibanon ninkákanwe jawékiati jawékinin yoronkin jayoraakin xinanni onisxamakanwe itan ja saweti chopabaon yoronkin masá xinanni onisxamakanwe
Non jatikaya riki non ja jawékiati xewina jakon Jatian ja non yora riki ja non saweai chopa bebon jakon
Oinkanwe ja isábo
Jabaonra banati atipanyamakanke itan jatonbiribi banaananbo bimibo tsekati atipanyamakanke Jainoax jain jaton jawékiatibo benxoatiomaboribi ikanai Jaskarabo ikanainbira ja jawékiakantibo jato Diossen maxkámayamai
Matobokayara ja noyai yoinabo bebonbires iki
Tsonbira westíora oratanibires jawen jati bebonhati atipanyamake kikini keenyorakinbi
Jatian neskara maxko jawékibo atipanyamaxonbiki
Jaweatin ja wetsa jawékibo akáskin maton ayorakin xinannai
Oinkanwe ja wain xoxoa joabo
Jabora teeti atipanyamakanke itan jatonbiribi chopaaxonbo saweti atipanyamakanke Jaskara ikenbira ja apo Salomón jakonhira chopabo saweibi ja joabo ikai bebonbires metsati raokaati atipanyamaa iki
Jatian jabokaya moa choxiketian menokanti ikenbira akai Diossen ja waimea joabo kikin metsáxaman imakin Matobokayara ja maton saweti chopabo mato maxkámatima iki mato kikini eki koxikanamabo ikenbi
Jaskara kopí ja piti itan ja xeatibicho benai xinan tsokasyamakanwe
Non Papa Diossenra mato jan maxkata jawékibo onanke Ja Dios ikonhayamai jonibaonbichora akai jaskáyoraakin xinankin
Rakéyamakanwe mato ichamabo riki nokon oveja keskábo ja nokon Papanra jawen jakon xinanman jawen ikinaton mato ikinti xinanna iki
Moa benxokaatabo ikanwe moa maton lamparin keteax manata keskábo ikanwe
Ja yonokanai joni keskabo ikanwe ja yonokaatai jonira ikai ja wanokanai fiestanko katanax yamé joxon jan teemaitonin kenatoxitatianbi xepóti kepenxontires inox manati
Kikin raroti jawékira iti iki ja yonoai jonin yamé pochínikon iamaxon nete xabataitian joxon oinna jawen yonoti joni oxaama ikai
Jainxon neskara jawéki rama onankanwe Yamé ja hora yometso jawen xobon joái onanaxa ja joni moa oxatima iki jawen jawékibo yometsoanaketian koirani
Ibó ja jawékiki yoinhanan min noa yoiaboki noabicho onanmakin min aká o jatíbi jato onanmakinki min yoia akin
Jatian jan yonoai jonin joxon jan yoiabo senenhaxonai nokoketianra ja yonokaatai joni kikini raroti iki
Ikonxamanra en mato yoiai jan yonoaitoninra jatíbi jawékibo koiranon ixon jikimati iki
Ikaxbi ja yonoti jonin ati iki neskara xinankin
Ja ea jan yonoaira basipari joái iki ixon Jaskara xinanxon ati iki jabé yonokaatai benbobo itan ainbobo jato ramiakin peokin Jaskáakinra ati iki janbichores pikin itan xeakin jainoax paenibo
Jaskatibo itainbi iti iki jan xinanamainbi jan yonoai joni joí ja joti hora onanamabobi ikenbi Jaskara joxon nokoananra akonbireskin kastiganti iki ja jatíribi yoitimabo jato akai keskáribiakin
Jan yonoai joni jaskara atin keenaibo onanaxbi ja anox benxokaatitianbi yoitimatai yonotira kastigankin akonbireskin rixkiti iki
Eara nato main joá iki chii ketea tiritai keská inon ikax Jaskatira ja chii tiritai keská imentinin ea keenai
Rekenparira kikin jakonmabires tanakaati jawéki ea winóti jake
Jaskatira jatíbi jaskarabo senenai kaman ea ikonbiresi onitsapitai
Matonki xinannai nato neten jakonxaman jato jamanox ea joá
Jaskarama riki jonibo meskoákinbo xinanni jatonbiribibo ikanon ikaxa ea joá iki
Ramatian peokootaxa ja xobonkobicho jaa pichika jonibo sinakanannoxikanai kimixa iti iki ja rabéki jakonmaati rabé iti iki ja kimixaki jakonmaati
Jainxon Jesossen jain iká jonibo jato yoiribia iki neskáakin Bari kaiori nai koin keyatai oinxon maton onanke oi beai jatianra ikai maton yoia keskati iki
Jainxon ja sorhorikeax niwe payataitianribi akai maton yoikin bari xana ikai jatianra ikai ja maton yoia keská ikí
Matonra akai ja nai bochiki jaskara ikaitian ja main jaskara ikaibo onankin Jatian jawekeskaakinki nato netebaon jaskara ikaibo maton onanyamai akin Non rawíbo betan jakonaxes iti
Jawekopiki jaskáaxon jakon jawékibo atibo matonbi onanyamai
Ja jatí kopiáti mato yoikanatii nete senenhax mato pikotai kaman akin jato aká
Ja Galilea jonibo jato jaskáakana ikenki maton xinannai ja main iká wetsa jemamea jatíribi jaton kaibobo bebonbires ochaya iken retekana
Jaskaramabora ikana iki matoribira ja maton akai jakonma jawékibo akonkin jeneyamai Dios ikonhayamaax mato mawáti iki
Maton xinannaki ja Siloé ikainoa torre poxókin keyoni chonka posaka jonibo ja Jerosalénhain jakana jonibo bebonbires jakonma jonibo ikana iki
Westíora jonira inike jawen wainko higo banáya
Moa kimixa baritia riki ja higo bimi bikasi ea joái ikaxbira en biti atipanyamake Jaskara iken rama moa xatewe yankabiresa ja wainko chankánake akin
Ibó westíora baritiapari en oinbanon ja namanbo mai karanbexon jan mai raontibopari en tapóyonbanon
Jatian jainribi westíora ainbo moa chonka posaka baritia isinai iká iki Já iká iki yoxinman katoxkoya banémaa ikax moa pontéti atipanyamaa
Jaskara oinxon Jesossen kenaxon yoia iki
Ainbó moara min isin mia benxoke akin
Jatian jaskáataanan jawen mekenman ja ainbo tii aka iki jaskáatianbi ja ainbo moa ponteti nia iki jainxon Dios rabikin peoa iki
Jaskáaketian jain tsinkíti xobomea joni koxi sinata iki ja tantiti netenbi Jesossen benxoaketian oinnax Jaskáaxon jonibo neskáakin yoia iki
Sokota netebicho riki jan teeti nete ja netebaonresa benxokasi mato joti iki ja tantiti neten joáma akin
Beparametaibo riki mato
Mato westíoraninbiki maton waka bene iamaxon maton borro tantiti netenbi chóroxon onpax xeamakinbo boyamai
Nato ainbora Abrahamman chiní rareboribi iki jaskara ikenbira Satanássen chonka posaka baritia isinmaxon ramiayona ike Jamein ja tantiti netenbi non benxoati atipantima iki akin
Jawe jawékiki yoinxonmein ja Diossen ikinaton iti jawékibo onantixamanhakin en mato yoiti iki
Jainxon Jesossen jato yoiribia iki
Jawe jawékiki yoinxonmein ja Diossen ikinaton iti jawéki en mato yoiti atipanke
Jara iti iki levadoraya kimixa wea harina meskoanan meinna ja jatiobi harina tonko soo imaa keská akin Ja naxbáma xepóti
Jaskáakin jato yoia pekáo Jerosalénhain kakinra Jesossen ja anichaa jemabaon itan maxko jemankobo jato joi onanmaboa iki
Ibó ichamaxokora ikanai ja kixpinmeeta jonibo akin Jaskáaketian jan yoia iki
Naxbama xepótinin jikitikaya xinanni jakanwe Icha jonibora ja xepótininxaman jikitinin keenaxbi iti atipanyamakanke
Enra mato onanyamake tsoabora mato ibirai akin
Jatian maton ati iki neskáakin
Jaskáaketian mato ati iki
Jaweranoabora mato ibirai enra mato onanyamake
Jatian matonra winiananbi xeta kerox anoxikanai Ja Abraham Isaak Jakob jainoax jatíbi ja profeta ipaonibo ja Diossen ikinaton jatínko jakanabo jato oinnax matobobiribi kastigana onitsapikin
Jonibora benoxiki norteorikeax itan sorhorikeax jainoax bari pikotaiokeax itan bari jikiaiokeax ja Diossen ikinaton jatinkoxon jawékiai
Jatianra ja jato namanbirestonin xinanmeetaibo jato xewinabo inoxikanai jatian rama jato xewinaton xinanmeetai jatíribibora namanbires inoxikanai akin jato aká iki Jerosalén jonibo oinnax Jesús winia
Jatian jatíribi fariseobo Jesússiba nokókana iki Jainxon neskáakin yoikana iki
Moa wetsanko katanwe Herodesninra mia retekasai akin
Botankanwe boxon ja paranmisti onan joni neskáakin yoitankanwe
Rama itan bakixra ja jonibo meranoa en yoxinbo pikoai jainxonra isinaiboribi en benxoai Jaskarabo akinra wetsa bakixbi en moa senenhai
Ikaxbi ramara ea Jerosalénhain kaai rama kaaxa bakix kakábaitax wetsa bakix ea jain nokoti kaai Jawetianbira westíora profeta Jerosalénhainoaxmabi mawáti atipanyamake
Westíora tantiti netenra fariseobaon joni koxin xobonko Jesús pii kaa iki Kaketian jatíribi fariseobaon oinkana iki jawemein jain akai ixon
Jainribi iká iki já bebon westíora joni soo iona
Jatianra ja fariseo itan ja esé onan jonibo neskáakin Jesossen yokata iki
Atirin iamaxon atimarin ja tantiti netenbi isinaibo benxoakin akin
Jatian jabaon jawe joibi yoiamakana iki jainxon Jesossen ja isinai joni tii axon benxoa iki jaskáa pekáo moa raana iki
Tsoa matobaonki maton borro iamaxon maton bake mai kini meran kaken tantiti nete iketian tsekatima iki akin
Jatian ja jawékiatiain chanikanabo boxon ja kikinbo iti akana yakátininxamanbo katotax yakákanaibo oinxon Jesossen jato neskáakin esea iki
Ja wanokanai fiestanko chanikana joáx ja kikinbo iti akana yakátiainbo mato yakátima iki
Jawekeska ikaxa mia xewina kikin wetsa joniribi chania joti atipanke
Jatianra jan mato chania joni joxon mato ati iki
Mia jaskáara rekenain iwanaxbi ja chinita yakátiain kaax mia rabinti iki
Jaskara iken chanikana joáx chinitainreskaya yakákanwe jatianra jan mato chania jonin joxon mato ati iki
Jatian mia jaskáketian oinxonra ja mibé mesan yakatabaon mia kikin joniribi xinankanti iki
Jainxon jaiba jawékiati jan kenaa joni Jesossen yoia iki
Jawetianki tsinkíanan jawékiati min akai minra chanitima iki ja mibé raenanaibo min wetsa mii patax iká icha jawékiabo jaskarabores min jato kenaabira jabaon kopikin mia kenaxokokanti iki
Jaskáyamakinkayara ja tsinkíanan jawékiatibo axon neskarabores min jato kenati iki Ja jawebiomaxokobo ja xinankomaxokobo ja nitikomabo itan bencheboribi
Jato jaskáa ninkátaanan jato betan pii yakata westíora jonin Jesús neskáa iki
Ja Diossen ikinaton jatinkoxon icha pitiakana jato betan tsinkíxon jawékiaibora kikinbires raroxamanbo ikanti iki akin
Westíora joninra anike icha tsinkixon jato jawékiakinnoxon icharibi pitiakin
Moa piti hora senenketian jawen yonotibo raana iki jato neskáakin yoiti
Jaskáakin jato yoiabi ja yoiax kayamatibo jatíxonbi yoipakekana iki Ja reken kayamaitonin yoia iki
Ramabiorara en mai maroxon bike enra japari oinni kati jake Jakopira ea kati atipanyamake akin
Ja mai karanbemati pichika wakara en marokin bike enra jabopari tanamapakei kati jake Jakopira ea kati atipanyamake akin
Jainxon wetsan yoiribia iki
Eara ramabiora wanoke jakopira ea kati atipanyamake akin
Ramabi karibatanwe ja jeman iká kallebaon jain kaxon ja jawebiomaxokobo ja xinankomaxokobo nitikomabo itan benchebo jato iwetanwe akin
Moara en ake ja min jaskáati yoiabo senenhakin ikaxbi jain yakákantibora jarésparike akin
Jatian jan yonoa jonin jawen yonoti yoiribia iki
Rama ja kallebaon itan ja bai kaabaon katanwe kaxon jato teanan iwexon jato jikimakanwe ja nokon xobo bochoai kaman
Icha jonibaonra Jesús chibana iki jainxonra bechiakexon jato neskáakin yoia iki
Jaweratonki ea kopi mawátinin rakékin ea chibankin jeneai jara nokon joni iti atipanyamake
Mato westíoran ati iki torre chankanti xinankin
Jaskara akámatianbimein ja peoai jawékimein senenhai kaai ixon xinanipari yakátima iki
Jaskáyamaxonra moa jaki atibo peoyonxonbi jankeanyamakin jeneti iki Jatianra jaskara oinnabo jaki xiroi
Nato joninra tee peoa iki ikaxbira jankeanti atipanyamaa iki ikibo
Jatian moa jato betan senenma oinxonra ja apo jainbipari iken jawen jonibo jato raanti iki Moa itima riki ixon jato joi boxonti
Jaskara iken tsoa matobaonki jatíbi mato jayata jawékibo jeneyamai jara eonmea onanai iti atipanyamake Taxi jawen moka keyotakiri yoinmeeta esé
Ja taxi riki jakon ikaxbi moa jawen moka keyotaxa jawekeskataxbi moa jakiribi moka iribati atipanyamake
Jaskara ikaxa mai raonti itan banábo raontibobi moa jakonma iki Jara moa potatires iki Ninkataibo ixon kikinhakin ninkákanwe akinra jato aká iki
Jatianra ja esé onan jonibo betan fariseobo jakonmaakinbo já yoii neskatibo yoyo ikana iki
Nato joninra akai ochaya jonibo betan tsinkíanan jato betan jawékiakin ikibo
Jatianra Jesossen jawékiki yoinhanan jato neskáakin yoia
Jatian jaskáakin benakin meraxonra rarokin ikóxon bibeiranti iki
Jatian ja xobon bexonra jabé raenanai joniboyabi já patax iká jonibo jato tsinkianan neskáakin yoiti iki
Ea rarokinkanwe ja nokon oveja manota ikara en moa merake akin
Westíora ainbo iti iki chonka koríkia ixonbi ati iki westíora manómakin Jatian ja benakin ati iki joé keteaxon jakonxamankin matsóanan ja nokoai kaman benakin
Jatian meraxonra jabé raenanai ainboboyabi já patax jaabo jato tsinkixon neskáakin yoiti iki
Ea rarokinkanwe enra ja nokon koríki manota iká moa merake akin
Westíora jonira iká iki rabé bakeya
Jatian jawen chiní baken jawen papa yoia iki
Papá ja ea jayáti min meniti jawékibo ea meniwe akin
Jatianra ja papan jawen bake rabé jato menipakea iki jato jayáti jawékibobiribi
Jatian jawetii nete pekáo ja chiní bake jatíbi jawen jawékibo maroa iki jaskátaanan jawen jatíbi koríkia ochó jeman kaa iki kaxon jatíbi jakonma jawékibo akin jawen koríkibo keyoa iki
Jaskáakin jawen koríki keyoketianribi ja main jatíbiain jawékiatinin ikí peokookana iki Jatianra ja joniribi jawékiatinin ikí peokoota iki
Jaskara ikenra jain teeti benai ja jeman iká westíora joniiba kaa iki Jainoara ja jonin jawen wainko kochibo koiranti raana iki
Jatianra ja kochin piai jawékiatibo oinnax kikinbiresi jawékiakasa iki jaskara ikenbi tsonbi jawékiamayamaa iki
Jainxonra xinankin peoa iki
Jawetii teetai jonibaonbira nokon papan xobonko piti texeareskanainbi eabiribi nenoa pitin reteai
Ramara jakiribi nokon papaiba ea karibai Kaxonra en neskáati iki Nokon papá Dioski itan mikiribira ea ochake
Eara moa min bake iti jisáma iki jaskara iken westíora miibetan teetai joni keskáakinres ea xinanwe akin
Jaskatira moa jawen papaiba kaai bain karibaa iki Ja moa nokoti kaaitianra ochokeabi jawen papan meraa iki Meraxa já noibai bechii ixtoa iki Kaxon nokoanan paoxon betsó ayona iki
Jatian ja baken jawen papa neskáa iki
Papá Dioski itan mikiribira ea ochake
Ramara ea min bake iti jisáma iki akin
Ikaxbi ja papan jawen yonotibo yoia iki
Ja kikin jakonxaman chopa ixton sawemakanwe meosotiribi sawemakanwe jainxon zapatoribi sawemakanwe
Jainxon ja kikin xoa wakaribi bexon retekanwe Non rarokin fiestaaxon pikánon
Nato nokon bakera mawata keská iká iki ramara moa jiria nokóke Manotara ikátiai ikaxbi ramara moa non merake akin Jaskaaxon moa fiestaakin peokana iki
Jaskákanainbi jawen reken bake wainkopari iká iki
Jatian moa jokin xobo ochómaxon ninkata bewábo ikaitian ransaibo ikana iki
Jainxonra westíora jawen papan yonoti jaweakiki ikanai ixon kenaxon yokata iki
Min wetsara jakiribi nokóke jaskati jakonbires nokóketianra min papan ja kikin xoa waka jato retemake akin
Jaskáakin yoiara ja reken bake kikini sinata iki jaskatax xobon jikikaxamaitian pikóxon jawen papan xobon jikinon ixon yoikin jeneyamaa iki
Jatianra jawen papa yoia iki
Ikaxbi nato min bake ja tsini ainbobo teakin min koríki keyoax joketianres ake ja wakabake kikin xoa min retekin akin
Jatian jawen papan yoia iki
Baké miara jatíbitian ebé iki Jatíbi ea jayata jawékibora minaribi iki
Jainxon Jesossen jaonmea onannaibo neskáakin yoiribia iki
Westíora icha jawékia jonira iká iki jawen jawékibo já koiranmaa jonia Jatian ja joni kexankana iki jawen jawékibo jakonmaakinbo akin keyonaanai
Jawekeska jawékibo min akaitiankayaki ea neskáakinbo yoikanai
Rama jaskara tee min akábo ea yoipakewe moara nokon jawékibo koirannai en mia imati atipanyamake akin
Enra moa onanke teeoma iketian jaton xobon ea bikanon ixonki en jaweatiki ixon
Jatian jan neskaa iki
Pacha barril xeni akin Jaskáaketian yoia iki
Jainxon wetsa yokáribia iki
Minki jawetii ribina
Pacha sako trigora en ake akin Jaskáaketian yoia iki
Jatian jan yonoai jonin onanna iki ja jaweki koiranti imaa jakonma joni kikinxaman xinanti onan iká
Ja Dios ikonhayamai jonibora jaton koríki teemati onanhirabo ikanai jatian ja Diossen joi akaibora jaskarairamabo iki
Jaskara kopíra en mato eseai ja maton bia koríkininbokaya mato betan raenanai jonibo ikantiakin jato akinkanwe jatian jaskarabo moa keyóketian jatíbitian jati nai netenxon mato Diossen binon ixon
Jatian ja nato netenxon maton bia jawékibo jakonmaakin akai ikenki
Tson ja Diossen jawékibo koirannai mato imati iki
Jatian ja wetsabaon jawéki akin jakonhaxon maton ayamaitianki
Jawekeskaxon ja matonabi iti jawékibo mato menikanti iki
Jatian jatíbi jaskarabo ninkatax ja koríkiakinres xinanni jaa fariseobo Jesúski xiroreskana iki
Ja profetabaon yoia joibo itan ja esekan yoia joibora senena iki ja jato baotizanai Joanman senenres
Jatian riki ja Diossen ikinaton jati bená joi yoikaati peokoota jatian jain jikiti kopíra jatikaxbi koxikanai
Ja nai betan mai keyotira atibiresma iki Jaskáribi riki ja esekan yoiai joi westíora letrabi keyotikoma jara winóyamai senenti jake Potaananti iki iká jato Jesossen onanmaa
Westíora jonira iká iki icha jawékia janki akátiai kikin jakon chopabores sawekin Jainxon netetiibi ani fiestabo akátiai
Jainoax jaribaa iki westíora onitsapixoko Lazaro janeya jatíbi jawen yora payóbires ja icha jawékia jonin xobo xepoti xemakayain mainbi yakatai
Ja nato onitsapixoko jonira ikonbiresi keenkatitai ja icha jawékia jonin pia mesameax manaibo jawékiatinin Jatianra ochítibobi jawen payóbo rataxi bekatiai
Iiti ja onitsapixoko joni moa mawata iki Jatianra ángelbaon ja Abraham ikainkoribi bokana iki Iiti ja icha jawékia joniribi mawáketian miinkana iki
Jatian ja icha jawékia joni ja mawatax boax jain onitsapikanainko kaa iki Jain ixonra ochóxonbi ja Abraham oinna iki itan já patax Lazaro yakataribi oinna iki
Papa Abraham ea onísawe Ea Lazaro raanxonwe jawen metotinin onpax nenoxon nokon jana ea mechaaxoni jonon Eara nato chii tiritai meran ikax ikonbiresi onitsapitai iki
Jaskáaketian Abrahamman yoia iki
Baké xinanwe mia jiria inontian jatíbi jawékia ikax mia jakonbires jakatiai Jatian Lázarobiribi onitsapikatitai Ramara jábiribi jakonbires jake jatian miabiribira ikonbiresi onitsapitai
Enra mia yoikin jeneyamai papa Abraham nokon papan xobonko ea Lazaro raanxonwe
Jainra nokon wetsa pichika iki neno beyamakanon ixon jato kexánon ea raanxonwe akin
Ikaxbi Abrahamman yoiribia iki
Ja Moiséssen yoini joiboyabi ja profetabaon yoiai joibaon yoiai keskati jakaxamaibo ixonra ja mawábo jiritaanan jato yoiabi jawekeskaxonbi ikonhakantima iki akin jato aká iki
Jainxon Jesossen jaonmea onannaibo jato yoiribia iki
Nato netenra jatíbitian jan noa ochamati jawékibo jake ikaxbi
Jawe iresaipanon ja wetsabo jato ochamai joni
Ja nokon joi akai xinan koximaxoko jato ochan pakémai jonibaonra jan reneti ani makan teomaxon aniparo napon potakanti bebonbires jakonma kastigo bikanti iki
Westíora nete kanchisi miki ochax kanchisiribi joxon mia ati iki
Ja maton Dios ikonhaa mostaza berotio anitanibires ixonra nato sikómoro jiwi maton neskáakin yoiti atipanke
Mato iti iki westíora yonotia já iti iki wai oroi iamax yoina koirani iiwanax joí Já joketianmein maton ati aki
Jomenwe pinon akin
Eapari piti metexon yasánxonwe Moa en pikin senenhaxon xeayonketianparira minbiribi chiní akai akin maton ati iki
Jainxonra ja yonokaatai jonin ja ati yoia jawékibo senenhaxonkenbi iráke akinbobi ayamai
Jatian Jerosalénhain kaai Samaria betan Galilea mainbi Jesús winókaina iki
Kaax westíora jemanxoko nokota iki Jain nokotaitian chonka joni lepra isinyabobires ja bechii bekana iki Beaxbi ochóres itoxikana iki
Maestro Jesús noa noibawe iki
Jaskati baneti joi Dios rabii koxin saí iikirana iki
Joáx Jesúski nokotax ja bebon chirankootax maikibi bekepia iki
Jatian Jesossen yoia iki
Ja maton isin benxoaboki chonka joni iamawana
Jaweranoki ja jatíribi iskon jonibo ikanai
Nato wetsankoniax joá jonibichoki iká Dios rabinox banékirani akin
Jainxon ja joni neskáa iki
Jatian fariseobaon Jesús yokákana iki jawetiankayaki ja Diossen ikinaton iti nete nokotai ixon jatian jato neskáakin yoia iki Ja Diossen ikinaton iti netera nekebi jixtibires joyamai
Ja Diossen ikinaton jatira moa mato xaran iki akin
Jainxon ja jaonmea onannaibo jato yoia iki
Nokórati iki ja jonin Bake joái maton oinkasai nete ikaxbira maton oinyamanoxiki
Ikaxbi jato chibanyamanoxikanwe
Ikaxbi jaskatamatianbira kikini ea onitsapiti jake jainxon ramatian jaa jonibaonribi ea omiskanti iki
Ja Noé inontian ikáni keskáribira jonibo ikanti iki ja jonin Bake joaitian
Jatianra jonibo ikana iki Rarokin piibo itan xeaibo jainoax wanoibo ja Noé jawen wapóronin jikiai kaman Ja jikiketianra ani jenetiaxon jatíbi jato keyoa iki
Jaskararibira ikana iki ja Lot inontian Piibo itan xeaibo ikana iki jawékibo jato maromakana iki jainxon jawékibo marokin bikana iki jainxon jaton jawékibo banakana iki Jainxon xoboabokana iki
Jatian ja Sodoma jemameax Lot pikota pekáora naiorikeax chii azofre maanxon jatíbi jato keyoa iki
Jaskarabira inóxiki ja jonin Bake joái nete
Xinankanwe ja Lotkan awin iní
Jaweratoki mawákaxamai jara manótiain kanoxiki ikaxbi jaweratoki ea kopi mawatai jara kixpinmeenoxiki
Enra mato yoiai ja yaméra ja bachinbicho rabé oxabekona ikenbi westíorabicho boti iki jatian wetsara banéti iki
Rabé ainbora iti iki renei iibekoni Jainoara wetsabicho boti iki jatian wetsara botima iki
Jainxonra Jesossen jawékiki yoinmeeta esé jato yoia iki jaskáaxon xinan namanyamakin orankin jenekantima jato onanmanoxon
Jato yoia iki Westíora jemanra jaa iki Dioski jakonhakin xinanyamai itan tsoabi jato akintikiriakin xinanhoma joi benxoai joni koxi
Jaskati moa basibires ichai kakenbira ja joni koxin akinkaxamaa iki Jaskara iikinbira ja joni koxin xinanna iki
Eara Dios akin xinanhoma iki itan jato akinti xinanhoma joni iki
Ramara ea tearesai nato benomaya ainbo ja keenai jawékibo en benxoakiinai ea tearesi moa jowetsayamanon iki ixon akin
Jainxon Jesossen yoiribia iki
Jaskatira yoyo inike jato joi benxoakiinai jakonma xinanya joni koxi
Jaskara ikenki Diossen jawen katota jonibaon jatíbitian yokákanaitian jato akintima iki Jatomein manámairati iki
Jatian Jesossen ja jatonbinix ja itibi keskati ikaiton xinanmeekin wetsabo omisaiboki yoinhanan jato neskáa iki
Rabé jonira ja Diossen xobonkoxon orani kabékona iki Westíora iká iki fariseo wetsa iká iki ja romamea apo kopí yokáxonai
Jatian ja fariseon chankáxon orankin neskáa iki
Diossé enra mia iráke akai Eara wetsabo keská yometsoma iki jakonma xinanyama iki wanoyanixbi teamisai itan nato kopí yokámisai joni keskámaribi
Semanantiibira rabéakinbo en ayonanai Jainxon en kananai chonkankoniabora westíorabo en mia meniai akin
Ikaxbi ja jato kopí yokataibiribi ochóbiribi iká iki Janra bewakeexon naitanibobi oinkaxamaa iki Jaskatira jawen xochi timaires neskata iki
Ea noibawe Diossé eara ochaya joni iki akinres orani
Jainxonra bakexokobo Jesússiba bokana iki jakon ikantiakin jato tii anon ixon Jaskáakin bokanketian oinxonra jaonmea onanaibaon ja bokana jonibo jato notsínkana iki
Jatianra kenaxon Jesossen jato neskáa iki
Ja bakexokobo tsokásayamakanwe ibakanon eiba bei Ja bakebo ikai keskati ikaibaonakaya riki ja Diossen ikinaton jati
Jakon Maestró Jatíbitian jati neteya inoxonki en jawe ati iki akin
Jaskáaketian Jesossen yoia iki
Jaweatiki jakon maestró akin min ea akai
Westíorabichokaya riki jakon ja riki Dios
Baketianbira jatíbi jaskara esébo en senenhaa iki akin
Ikaxbi jaskara ninkátaanan ja jonin akonbireskin masá xinanna iki kikinbires icha jawékia ixon
Jaskatai ointaanan Jesossen yoia iki
Kikinbires itikoma riki ja icha jawékia jonibo ja Diossen ikinaton jatinko ikanti
Ja xomox chipekenin westíora kamello winótira itibirestani iti iki Ikaxbi ja icha jawékia jonibaonara ja Diossen ikinaton jatínko ikanti kikin itikomabires iki akin
Jatian tsoaki kixpinmeeti iki akin
Ja jonibaon atipanyamaa jawékibora Diossena atibires iki akin
Jatian Pedron yoiribia iki
Ibó mia chibankinra jatíbi non jawékibo non jenebeirana iki akin
Ikonxamanra en mato yoiai jaweratobaonki ja Diossen ikinaton iti kopí jaton xobo jaton anibo jaton wetsabo jaton awin jaton bakebo jenea iki
Jatian Jesossen jaonmea onannaibo jatobires tsinkianan jato yoia iki
Rama Jerosalénhain bonon bokanwe jainra ja jonin Bake jaskáakin akantibo ja profetabaon wixani senenti jake
Jatian rixkihonkana pekáora ea retekanti iki
Jatian Jesús moa Jerikó jeman nokóti ochóma iketian westíora benche bai kexa jato koríki yokati yakata iká iki
Janra ja bain icha joni bekanai ninkaxon jato yokata iki Jaweakiki ikanai ixon
Jatianra yoikana iki ja Nazarethainoa Jesús kawanaitianra ikanai akin
Davidkan Bake Jesús ea noibawe iki
Jaskataitian jatopari rekenabaon netémakaskin notsínkana iki Jaskáakanabi jatiankaya bebonbires koxin saí iki neskata iki
Davidkan Baké ea noibawe iki
Jaskataitian ninkatax Jesús jainbi chankata iki jainxon bekanti yoia iki Jatian ja iwekana moa ochóma chankaketian yokata iki neskáakin
Jawe en akintiki mia keenai akin Jatian ja benchen yoia iki
Ibó ea oinmawe akin
Jatian Jesossen yoia iki
Oinwe Ea ikonhaa kopíra mia benxoke akin
Jatian Jerikó janeya jeman nokotax janbi Jesús winoti kaa iki
Ja jeman iká iki westíora joni icha jawékia jawen jane Zakeo ja iká iki ja romamea apo kopí yokáxonaibaon joni koxi
Ja jonira Jesús onankasa iki jaskáakin onankasabi joni ichayora ikax jixtima iká iki Jatian ja Zakeoribi iká iki keyámaxoko joni
Jakopira japari rekenkaini ixto kaax jainxon kawanaitian Jesús oinnox westíora sikómoro janeya jiwin neeta iki
Jatian ja iká pontéxaman kawankin Jesossen bochiki oinxon neskáakin yoia iki
Zakeo ixton pakéwe ramara min xobon ea merati kati jake akin
Jaskarabo oinnaxa jatikaxbi Jesús yoii neskatibo peokookana iki
Jatianra wenitaanan Zakeon ja Ibo yoia iki
Oinwe Ibó ramara nokon jawékiainoa napónbekonbo ja jawékiomaxokobo en jato meniai Jato yometsoa ixonra rama choskoakin bebon en jato meniai akin
Jatian Jesossen yoia iki
Ramara ike nokoti mia itan ja min xobon ikáboyabi mia kixpinti nete miaribi ja Abrahamman chiní rarebo ikax
Ja jonin Bakera ja manótiain boaibo benaxon jato kixpinmai joá iki akin Koríki jato menipakeaki yoinmeeta esé
Neskáakinra jato yoia iki Westíora kikin jonira jakiribi joríbanox wetsa main apo ikí kaa iki
Jatian jaskati kamatianbira jawen chonka yonoti jato kenaa iki Jaskáakin kenaxon icha koríkibo jato menipakea iki Jainxon jato yoia iki
Ea jakiribi joái kaman nato koríki maton teemakanwe akin
Jatian jawen jemamea jonibaon jaon keenyamakin jaki ramíkin ja kaa pekáo joi boí kati jonibo raankana iki Neskáakinbo yoikanon ixon
Jatian ja reken kenaatonpari joxon yoia iki
Jakonra min ake miara jakon joni iki Ja ichamaxoko min jakonhakin senenhaa ikenra rama chonka jema ikinai joni koxi iti en mia imai akin
Japekao wetsanribi joxon yoia iki
Jatian jaribi yoia iki
Ikaxbi wetsan joxon yoia iki
Ibó nato riki min koríki chopanxoko kawaxonra en mia benxoaxona iki
mia kikin siná joni ixon minama jawékibi biai joni itan min banaamabi bimi tsekai joni mia iken jakopi miki rakékin akin
Jatian ja apon yoia iki
Jakonma yonoti joni riki mia ja mia jaskati yoyo ikátoninbira min onanna iki ea siná joni ixon ja nokonama jawékibi biai itan en banainkoniamabi bimi tsekai joni
Jainxon ja jain ikábo jato yoia iki
Ja koríki bichinxon ja chonkaakinribi bebonbires kaimaa joni menikanwe akin
Jaskarabo jato yoikin senenhataanan tekíkaini Jerosalénhain Jesús kaa iki
Jatian moa boax ja Betfagé betan Betania ochóma ja Olivos akin akanai manan ochóma ixon Jesossen jaonmea onanai rabé raana iki
Neskáakinbo jato yoixon Ja keiba iká maxkoxoko jemankobo botankanwe jain kaxonra maton nokoti iki westíora borro tsoabi jan peyakaamapari nexakana itina
Jatian jaskáakin yoia kabékona iki kaxon nokokana iki jaskara Jesossen yoiwana keskáxaman
Jatian ja borro choroi ikanaitian jawen ibobo joxon jato yokákana iki
Jaweatiki ja borro maton choroai akin
Jaskáaxon ja borro non Ibo boxonkana iki jainxon jaton taribaon pekakaaxon Jesús peyakamakana iki
Jainxon Jesús kaaitian jan winotai ponté jaton taribo bai napo nakakaabotankana iki
Jatian jato xaran iká jatíribi fariseobaon Jesús yoikana iki
Enra mato yoiai nato jonibo netékankenbira makanbo saa ikanti iki akin
Jatian ja Jerosalén iká ochóma moa nokotax ja jema oinnax Jesús winia iki
Matonribi rama netetanibires jan mato jakon imati joni maton onanara kikinbires jakon ikeanke
Ikaxbi ramara neskarabo maton onanti atipanyamaparike joné keskapari iketian
Ikaxbi iikaxa mato onitsapiti nete nokónoxiki Ja netenra maton rawibo bexon kateanan wetsaorixonbo bexon mato retenoxiki
Jainoax ja Dios rabiti xobo meran Jesús jikia iki Jainxonra jainoax jawékinin maroaibo jato jokonhaa iki
Wixaa meranra ikai
Ja nokon xobora jainxon oranti xobobiribi iki
Jaskara ikenbira jainoax yometsoti xobo maton imake akin
Jatianra ja sakerdotebaon koxibaon itan ja esé onan jonibaon jainoax ja jemamea joni koxibaonribi jaskáaxon reteti benakana iki
Ikaxbira jaskaxamanxonbo ati nókoti atipanyamakana iki jan jato yoiai joibo jatíbi jonibaon jakonhaxonres ninkáxonkanaitian
Jainxon Jesús yokákana iki Tsonki jaskáati atipana xinan mia menia Tson amaatonki min akai akin
Ramara enribi mato yokatai ea yoikanwe
Diossen raanara iká iki akin non akábira noa yoiti iki
Jaskara ikenbiki jaweati maton ikonhayamaa iki akin
Jatian jonibaon raanara iká iki akin non yoiabira makanman tsakaanan noa jonibaon retekanti iki ja Diossenbi raana profeta Joan onankankenbi non jaskáakin yoiketian ikibores ikana iki
Jatian Jesossen jato yoia iki
Jainxon Jesossen jonibo neskara jawékiki yoinhanan jato onanmaribia iki
Westíora jonira iká iki ova waia Jaskara ixonra jawetii teetai jonibo jato bia iki Jaskáatanan ochó jeman kaa iki
Jatian moa ja bimi tsekati senenketian westíora jawen yonoti raana iki ja jawen wai koiranaiboibakea jatíbi ja tsekaxonkanaibobiribi bixonon ixon
Jainxon ja wai ibon wetsa jawen yonoti raanribia iki Jaskáakin raankenbira jaribi ramiayonxon itan rixkionxon jawebiomaribi raankana iki
Jainxon wetsa jakiribi raankenbi ja wain teetaibaon rixkikin xateyonxon ja waimea pikokana iki
Jayá senentiainbi ja wai ibon xinanna iki
Jatian ja bake kaketian oinnax ja wain teetai jonibo neskati yoyo ikana iki
Jaskáaxonra ja waimea pikoanan ja bake retekana iki akin jato aká iki
Maton jisámein ja wai ibon jato jaweati iki
Jaskáakin jato yoia ninkatax neskákana iki
Ikaxbi jatíbi jato oinyaketanxon Jesossen yoia iki
Jaskara ikenki Jawe yoii ja Wixá meran neskatai
Ja makan xoboaibaon rotokana makanra jakaya ja xobo jan koxiakai makan baneta iki
Jatianra jabaon jawetii jonibo raankana iki ja jakon jonibo ikai keskatibo ixon jakonmaakinbo yoyo imaxon ja yoixontaanan yatanxon ja joni koxiiba bokanon ixon
Maestró nonra onanke ja min jato onanmai joibo riki ponté ixon jainxon nekeabi jaton ikáboresibi min oinyamai Jainxon ikonkon ja Diossen yoiai keskati itiboribi min jato onanmai
Jakonrin o jakonmarin ja romano apo non kopíati akin
Jatian jaskáakin jakonmakin yoyo imakaskinres yokákanai onanxon Jesossen jato neskáakin yoia iki
Westíora koríki ea oinmakanwe Nato koríkinin ikáki tson bemanan itan tson jane iki akin Jatian jabaon yoikana iki
Ja icha mai iboaa romamea apona iken jabiribi menikanwe jatian ja Diossenabiribi Dios menikanwe akin
Jaskata pekáo jawetii sadokeo jonibo Jesússiba bokana iki Jabo ikana iki mawábora jiriamai iki ikai jonibo Jaskarabo ixonra neskáakin yoikana iki
Ja reken wanoaxbi bakeoma mawata iki
Japekao ja ainbo jawen wetsan bia iki biaxbi bakeomaribi mawata iki
Senentiainbi ja ainboribi mawata iki
Jatian ja kanchis jonin awin iká ikaxki ja mawatabo jirikanketian Jawerato jonin awin ja ainbo inóxiki akin
Nato netemeaxa jonibo wanokanai ainboboribi benokanai
Ikaxbi jaweratoboki mawatax jiritaanan ja bená neten iki bokanaibo iki jabora moa wanoyamanoxikanai itan benoyamanoxikanai
Jabora ángelbo keskáboribi inóxiki itan mawataxbi jirikanaboribi ikax Diossen bakeboribi inoxikanai
Ja Diosra mawábaon Diosma iki jara jiriabaon Dios iki Jan oinnara jatíbi jiriabobires ikanai akin jato aká iki
Jaskáketian jatíribi esé onan jonibaon yoikana iki
Jainxon Jesossen jato yokata iki
Jaweatiki ja Kristo Davidkan chiní rarebaon Bake iki ixon maton yoiai
Davidkanra ja Salmos meran neskáakin wixanike
Nokon Diossenra nokon Ibo yoia iki
Nokon mekayao yakáwe
ja min rawibo en mia jatoaresmai kaman akin
Jatian jan yoiaibo ninkati jonibo jain tsamákana iká iki jainxon Jesossen jaonmea onannaibo jato neskáakin yoia iki
Jainxonribi akanai ja benomaaya ainboxokoboribi jaton xobobo bichinkin jainxon jakon jonibo xinankanon ixon beparanmekinbo akanai basiorabo orankin
Ikaxbi jabora bebonbires jato Diossen kastiganoxiki akin
Jatian Jesossen oinna iki jatíbi jawékia jonibaon jain ofrenda napótiainko koríki akanaibo
Jainxonribi oinna iki jawékiomaxoko benomaata ainbaon rabé kobre koríkixoko naneaitian
Ikonxamanra en mato yoiai nato benomaata jawebiomaxoko ainbaonra ja wetsabaon menia bebonbires menike
Jatian jatíribibo ikana iki ja makanbaon jakonhiraakinbo akana iketian itan ja ofrenda menikanabaon metsáxamaankinbo raoayonkana iketian ja Dios rabiti xobo yoiibo Jatian Jesossen jato yoia iki
Nokóranoxiki nete ja jatíbi nato jakonhira maton oinnaibo westíora makantanibi yamatiakin ras akanti Jawebira yamanoxiki akin Nete senenamabi jaskara itibo
Maestró Jawetianxamanmein jaskarabo iti iki Jawekeskabo ikai oinxonmein moa jaskara itires non onanti iki akin
Koiramekanwe matora parankanake icha jonibora eki yoinmeetaxbo benóxikanai Beaxa neskákanti iki
Ea riki Kristo Moara nete senenai ikibo Ikaxbi jato ikonhayamanoxikanwe
Jainoax reteanankanaibo itan ramianani yoitimakanaibo ninkatax ratéyamanoxikanwe jaskaraboparira iti jake Ikaxbira nete senenamapari iti iki akin jato aká iki
Jainxon jato yoiboresa iki
Wetsa jemabora wetsa jemabo betanribi reteananoxiki wetsa mainmea jonibora wetsa mainmea jonibo betan reteanankanti iki
Kikin koxi niwanbora inoxiki pitinbora ikanti iki meskó jemankobora jato isinbaon anóxiki
Naikanra tson oinyosma itan ja oinxon onanti jawékibo oinnoxikanai
Ja jain tsinkíti xobo meranbora mato bokanti iki apoboiba itan joni koxiboibara mato bokanti iki ea kopi
Jaskatira jaskarainxonbo ekiriakin maton jato joi yoitibo janoxiki
Ea jaskáakanketianmein en jato jawe yoiti iki ixonbo xinanni iamakanwe
Enra ja onan xinanyanix yoyo itiakinbo mato imati iki Jatianra maton rawibaon jaweranobi jaskarama riki itan wetsankobiresa mia yoyo ikai akinbo mato akantima iki
Jatíbi jonibaonra ea ikonhabo iketian mato omísnoxikanai
Bebon koxiakin xinanni jenéyamakanwe jaskatax mato kixpinkanon
Jawetianki ja Jerosalén sontárobaon katea maton oinnai jatian onanoxikanwe moa basima riki jabo keyótires ixon
Jatianra iti iki jato kastiganti nete Diossen jawen joi meran yoiaibo seneni
Jawe iresaipanon ja netenra tooyabo itan jaton bake xoma amai ainbobaon masábires tenenoxikanai
Jatianra barinko oxenko wixtiainbo jawékibo ikaitian oinkanti iki Jatian nato main iká jemabora tsokasax ratetabo inoxikanai ja aniparobo onsati xoo ikaibo ninkatax
Nato neten onsá jawékibo iikaresai ninkataxbora ratekanbo mawákasnoxikanai naikan iká jatíbi jawékibora xakónoxiki
Jatian neskara jawékibo ikí peokootaitianra bebonbiresakin koxiakinbo maton xinanti jake moa basima mato xabakaati iketian akin jato aká iki
Jaskáribiakinra neskara jawékiki jato yoinribia iki
Ja higo jiwi iamaxon wetsa jiwi inonbi oinkanwe
Jaskara jiwibo moa pechokoaibo oinxon maton onanai moara baritia peokooti ochóma iki ixon
Jaskaribiakinra ja neskara jawékibo winotai ointaanan ja Diossen ikinaton ikantira moa ochóma iki ixon maton onanti jake
Ikonxamanra en mato yoiai jatíbi neskarabora senenoxiki ja ramatian jaa jonibo mawákanamabi
Nai betan maira keyónoxiki ikaxbi ja en mato yoia joibora winóyamai senennoxiki
Koiramekanwe jan mato cheata jakonma jawékibo akíra mato bebonbires yoitimanake Paenibo nato netemea jawékibores xinanni Jaskarabo iken joxon mato rateresara
trampain paketa keskábo mato inake Jaskarara ati iki jatíbi nato netemea jonibo joxon nokokin
Moa benxokaatabo ikanwe jatíbitian orani jakanwe jaskataxa jatíbi neskara jawékibo ikainoax mato xabakaati iki ja jonin Bake bebon mato ikí kanon akin jato aká iki
Netetiibira Jesossen ja Dios rabiti xobo meranxon jato joi yoia iki jatian yaméribi Olivos janeya mananman kaax jain iixina iki
Jatian yamékiritiibi jonibo bekana iki ja Jesossen yoiai joibo ninkati
Jatianribi iká iki moa levadoraoma aká pan piti fiesta ochómaxoko Ja Paskoa fiesta akin akanai
Jatianra ja sakerdotebaon koxibaon itan ja esé onan jonibaon joniboki rakékin jaskáaxon Jesús retetibo benaa iki
Jatianra Satanássen xinan Jodas Iskarioten xinan meran jikia iki Ja iká iki jáyanix chonka rabé Jesossenmea onanai
Jara ja sakerdotebaon koxiboiba kaa iki jainoax ja Dios rabiti xobonko iká polikiabaon joni koxiboibaribi Kaxon jato yoyo aka iki jaskáaxon jan jato Jesús yatanmati
Jaskáakin jato yoiara rarokana iki jainxon kopíakin koríki meniti yoikana iki
Jatian ja levadoraoma akana pan piti fiesta moa nokota iki Ja Paskoatian ati kordero retekantitian
Jatian Jesossen Pedro betan Joan raana iki neskáakin jato yoixon
Jaweranoxon non atinki mia keenai akin
Ja Jerosalén jeman kaxonra westíora joni onpax chomon boai maton nokoti iki já jawen xobon kaman chibantankanwe
Ja maestronra mia neskáakin yokáti noa raanke
Jawerato ani xobo chitéainxonmein nokon jonibo betan en Paskoa fiesta jawékiati iki ixon
Jatian moa piti hora nokóketian kaax Jesús jawen raanaboyabi mesan yakata iki
Eara kikini keena iki mawatamatianbi nato Paskoatian mato betanxaman jawékiatinin
Ikonxamanra en mato yoiai jakiribira neskáakin en mato betan jawékiayamai kaai ja Diossen jawen netenko ebetanbixaman mato imati nete seneni kaai kaman akin
Jainxonra ja xeati bixon Dios iráke aka iki jaskáaxon neskáakin jato yoia iki
Nato xeati jatíxonbi xeakanwe
En mato yoiai riki jakiribira nato vino jene en xeayamanoxiki akin Ja Diossen jawen netenko mato ikinni kati nete nókoti kaai kaman akin
Jaskáa pekáo pan bixon Dios iráke aríbaa iki Jaskáaxon tobapakexon menikin jato neskáakin yoia iki
Nato riki nokon yora ja mato kopi menikaatax mawati kaai Ea xinannaitiibi jeneyamakin jaskánoxikanwe akin
Jainxon moa pia pekáo xeati xeakin jato neskáaribia iki
Nato xeati riki ja senenhabekonti bená joi Diossen aká jan onanti imai nokon jimi ja mato kopi chikota
Ikaxbi ja jakonhai keská iikinbi ea jan jakonmaatira neno ebetanbi mesan itinke
Ikaxbi jonin Bakera ja Diossen jaskara iti xinanna keskati iti jake Ikaxbi Jawe iresaipanon ja jakonhai keská ixonbi ea jakonmaakai joni akin jato aká iki
Jatianra jatonbinix yokakanani peokookana iki Tsoamein iki ja jakonhai keská ixonbi jan jakonmaati ikibo Tsoarin jan jato xewina
Jainoax Jesossenmea onannaibo jatobires yokakanani peokookana iki tsoamein iti iki jan jato xewina ikibo
Ja joi ayamai apobaonra akanai jawen jonibo jaton keena keskáakinbores yonoananbi ramiakin Jatian ja joni koxiboribi ikanai nonra jato jakonhaxon ikinai ikibo
Jaweratoki joni koxi iki jara ja ati yoikanaibo jato senenhaxonai keskáres iti iki
Matobora ebetanbi jatíbitian ja atikoma jawékiainbo ike
Jaskara ixonra ja nokon papan ea koxi imaa keskáribiakin enribi mato joni koxibo imai
Jainxon Ibon jato yoiribia iki Simón Satanássenra Dios yokáke ja trigo bero payankanai keskáakin mato tananoxon
Jaskara ikenbira en Dios yokáke mia eki koxii jenéyamanon ixon
Ibó eara mibébi kárkel meran katires iki jainoaxa ea mibébi mawáti atipanke akin
Jatian Jesossen yoia iki
Pedro ikonxamanra en mia yoiai ramabira atapa keotamatianbi enra ja joni onanyamake iki mia kimixai paranai kaai akin Ja tanakaati hora moa nokota
Jainxon Jesossen jato yoia iki
Jatian jan jato yoia iki
Ramabiribi jan koríki atiabo ixon botankanwe jan piti ati pixayabo ixon botankanwe jatian ja espadaomabaon jaton saweti chopabo marotaanan espada bikanwe
Enra mato yoiai ja ea jaskáti yoii Wixá meran yoiaira senenti jake
Jatian jato jaskáakin yoikin senenhataanan ja jainpacho kaai olivos janeya mananman Jesús kaa iki Jain kaaitian jaonmea onanaibaon chibana iki
Jain nokóxon jato neskáakin yoia iki
Orankanwe tanakaatibo joketianra mato pakénake akin
Jato jaskáabaini janbiribi ochóchaaxoko kaa iki makan potaa kaax paketaitio ochó Jain kaxon chirankooxon orana iki
Papá mia keenxon neskara onitsapitibo ea tenemayamawe Ikaxbi nokon keena keská iamabanon min keena keskákaya ibanon akin
Jaskaitianribi westíora ángel naikanmeax joá iki já koxi menii
Jaskati ikonbiresi onitsapiti iikinbi bebonbires Jesossen orana iki Jatian jawen niskan jimi tsononai keskati maiki tosota iki
Jaskáakin oranax wenitax jaonmea onanaiboiba kaa iki
Kaxon oinnabi ayorakin masá xinanni moa oxakana iká iki
Jatian jato joi yoii iitaitianbipari icha joni Jesússiba bekana iki Jatian ja Jesossenmea onanai Jodas janeya iká iki ja icha jonin rekenhaa joí Joxon pataxbainxon Jesús betsó aka iki
Jatian Jesossen neskáa iki
Jatian ja jabé iká jaonmea onanaibaon jaskara jawéki winotai oinxon yoikana iki Ibó espadanin non jato chachibanon akin
Jainxon ja wetsa jabé ikátonin ja sakerdotebaon koxin yonoti jawen mekayaokea pabíbi xatenaana iki
Jatian Jesossen neskáa iki
Moa jaskáakin jenekanwe akin Jaskáataanan Jesossen ja yonotinin pabíki yatanxon moa jainribi nenxona iki
Jaweakiki ea yometso joni keska xinanni espadayabo itan jiwiabo mato bekana
Jatian moa yatanxon ja sakerdotebaon koxin xobonko Jesús bokana iki
Jatian Pedron ochóxonres chibana iki
Jatian ja apon xobo iká jema naponxaman chii ketéakana iká iki Jaskáax ja kateai yakákana ikana iki Jatian Pedroribi jato xaranbi jain yakáxokoa iki
Jatian jato betan chii patax yakata iken ointaanan westíora yonoti ainbaon jato neskaa iki
Natoribira ja Jesús betan nipachoai iki akin
Ikaxbi paranakin Pedron neskáa iki
Ainbó enra onanyamake akin
Jaskata basikainainxoko wetsan yoiribia iki
Miaribira jato betan ipachoai iki akin
Jaskáabi Pedron yoia iki
Joní eara jama iki akin
Jaskáawana westíora hora pekáobira wetsa joxon yoia iki
Ikon riki nato joniribira jabé ipachoai Galileankonia joni ikax akin
Jaskáa Pedron yoia iki
Jaskáakin Pedron yoiatianribi westíora atapabene keota iki
Jatian non Ibon pekáori naisxon Pedro oinna iki jatianbi Pedron xinanria iki jaskara ikí kaai non Ibon yoiwana
Ramara atapabene keotamatianbi ea onanaxbi mia kimixai parananoxiki akin awana
Jatian ja Jesús jabánaketian koiranaibaon jaki xirokin timabokana iki
Chopan benéxanan tantax axonbo yokákana iki neskáakin
Noa yoiwe
Miarin ja Kristo
akin
Eara ja iki akin en mato akábira maton ea ikonhatima iki
jatian en mato yokatabira maton ea jawebi yoitima iki
Ikaxbi ramara ja jonin Bake ja jatíbi atipana koxia Diossen mekayaobi yakati kaai akin jato aká iki
Jaskara ikenki mia iki ja Diossen Bake
Wetsabo non yokátibora moa noa maxkáyamake Moara nonbixaman ninkáke janbix jaskati yoyo ikaitian ikibo
Jainoaxa ike non ronki ja icha mai iboaa romamea apo kopíatima iki ikibo jainoaxa ikai jaronki ja Kristo iki itan non apo iki ikibo akinbo
Jatian Pilaton yokata iki
Miarin ja jodíobaon apo
Minbira yoike ea já akin
Jatian ja sakerdotebaon koxibo itan jain tsinkita jonibo Pilaton jato yoia iki
En oinnara nato joni jakopi masá tenemati yamake akin
Jan jato eseatoninra jatíbi jonibo jakonmai saa ikanai Galileankoparira jato peokoomaa iki jatian ramara neno Jodeain jato aríbai ikibo
Jatian jonibo jaskákanaitian ninkáxon Galileankonia jonirin ixon Pilaton jato yokata iki
Jatian jainoa joni riki akin akana Herodessiba jato bomaa iki Ja iká iki Galilea mainmea joni koxi ja netebaonribi Jerosalénhain iká iki
Jainxonra ichabiresakinbo yokata iki jaskáakinbo yokatabi Jesossen jawebi kewinyamaa iki
Jatian jainribi ikana iki ja sakerdotebaon koxibo itan esé onan jonibo Jabaonribi bebonbires ramiakin yoikin jeneyamakana iki
Jatian Herodesnin jawen sontároboyaxonbi omiskana iki Jainxon jaki xirokin apon saweai kikin chopa sawemakana iki Jaskáa pekáo Herodesnin jakiribi jato Pilatoiba bomaa iki
Jainxonra Pilaton ja sakerdotebaon koxibo ja jemamea joni koxibo jainxon ja jemamea jonibo tsinkia iki
Jainxon jato yoia iki
Ja Herodesninbira jawe ramibi jan aká oinyamake jaskáakin riki noiba mato bemaribia Nato joninra jawe ramibi akáma iki Jaskara kopíra ja aká kopí non réteti yamake
Enra jato kastigamaresai jaskáaxonra en moa jeneai akin
Jaskákenbi ja joni icha tsamatabo koxin saa ikana iki neskati
Ja jonira pikotima iki Barrabaskaya noa pikoxonwe ikibo
Ja Barrabás iká iki Jerosalén jemameax apoki yoitimatax ramíketian itan joni reteketian kárkel meran akana
Jatian Pilatobiribi Jesús pikoti xinanyares iká iki jaskákin jakiribi jonibo yokata iki
Jawekeska rami akákayarin nato jonin
En jisábiribira nato joni jakopi non reteti jawéki yamake Jato kastigamaxonresa nato joni en pikoai akin
Jato jaskáakin yoiabi korosen awé ikires koxin saa ikana iki Jatian jaskati koxin saa iki jenéyamakinra jato keenai jawéki nokokana iki
Jatian Pilaton xinanna iki ja jonibo keenai keská jato axonti
Jatian moa Jesús korosen anoxon bokin wainkoniax joái westíora joni bechixon yatankana iki Ja iká iki Kireneainoa joni Simón janeya Ja jonira koros iamaxon Jesús pekaobi bokana iki
Jatian bokanaitian icha jonin Jesús chibana iki Jainoax icha ainboboribi masá xinanni winii koxin sion iibainkana iki
Jaskákanaitian oinxon jato Jesossen neskáakin yoia iki
Jerosalénhainoa ainbobó eon masá xinanni winiamakanwe
Winikanwe mato kopibi itan maton bakebo kopíbiribi
Netera nokónoxiki jatianra inoxikanai neskati
Raroxamanra jato Diossen imati iki ja tooisma itan jawetianbi bakeaxon xoma amayosma ainbobo iki
Noki reokooxon noa mapobanon ikibo
Jainxonribi ja Jesús betan korosen anoxon retemis joni rabéribi bokana iki
Jainoax basikainaixoko Jesús neskata iki
Jatianra Jesossen chopa binoxon sontárobaon soerte akana iki
Jainxon jonibaon oinkana iki ja jemamea joni koxiboribi jaki xiroi neskákanaibo
Wetsabora jato kixpinmaa iki ibanon rama janbixbi kixpinmeeti ikonkon ja Diossen katota Kristo ikax ikibo
Jatian sontároboribi Jesúski xirokana iki
Ochómakainxonbo vinagre moka xeamakana iki
Ikonkon jodíobaon apo ikax minbixbi kixpinmeewe akinbo
Jatian já manaonribi tablanin neskáakin wixaxon taxnankana iká iki
Nato riki jodíobaon Apo iki iká
Jatian ja wetsa jabé korosen akana retemis jonin ramiakin Jesús neskáa iki
Ikonkon ja Kristo ikax minbixbi kixpinmeetaanan noaribi kixpinmawe akin
Jaskataitian wetsa jabé ikátonin notsina iki neskáakin
Moa apo iki peokooxon eaakintani xinannoxiwe Jesossé akin
Jaskáaketian Jesossen yoia iki
Jatian moa bariapanra jatíbiain yameta iki ja kimixa hora yantan kaman
Jainoax Jesús koxin sion iki neskata iki
Mikira nokon kaya en jeneai Papá iki
Jaskáakin yoitaanan moa mawata iki
Jatian jaskata oinnax ja romano sontárobaon kapitán Dios rabii neskata iki
Ikon jawe ramibi akámara nato joni ike iki
Jatian jatíbi ja jaskata oinna jonibo moa bokana iki nonra jakonmabires jawéki ake ixonbo xochi tima timabaini
Jatian ja Galileankoxonbi chibani bokana ainbobaon itan jatíribi já onanna iká jonibaon ochóxonres oinkana iki Jesús miinkana
Jaribi iká iki ja jabé joni koxibaon Jesús jaskáakanti xinan akanaitian keenyamaa joni
Jainoax ja Diossen ikinaton itin manata joniribi
Ja jonira Pilatoiba kaa iki kaxon ja Jesossen yora yokata iki
Jainxonra kaxon ja yora korosenmea pakeanan lino chopan rakawaa iki Jaskáaxon boxon jain mawábo niati xanka kiniakana ikain niaa iki Ja kini iká iki tsoabi jain niakanamapari
Jatian iká iki ja tantiti nete peokootibixoko iketian moa benxokaati ikanai
Jatian ja Galileankoniaxbi Jesús chibani bekana ainbobo ja mawá jain niakana kini oinni bokana iki Kaxon ja yora jaskáakin rakankanabo oinkana iki
Jatianra moa jaton xobon kaxon meskó inintibo tsinkianan meskokana iki Jatian moa tantiti nete iketian tantikana iki jaton esé meran jaskara yoiaitian
Jatian moa domingo nete xabatai yamékirixoko ja mawá kini oinni boribakana iki Kakin ja ininti meskoibakanabo bokana iki
Boxon nokóxon oinkanabi jan xepoa ibata makan moa jainma iká iki
Jaskara ointaanan kininko jikixon oinkanabi moa Ibo Jesossen yora yama iká iki
Jaskara oinxon jaskáakinxamanbo xinanti atipanyamakankebi jato patax rabé joni kikinbires chopa penéxaman sawéya oinkana iki
Jaskáakin oinnax kikinbiresi raketi maikibi bekepikana iki
Jaweatiki ja moa jiria joni ja mawábo xaran maton benai
Nenora yamake moara jirike xinankanwe jawerakiki ja mato betanpari ixon Galileankoxon mato yoiantana ixon
Ja jonin Bakera ja ochaya jonibo yatanmakanti jake ixon Jainxonra korosen axon retekanabi jawen kimixa nete itin jirinoxiki akin jato aká iki
Jaskatax ja mawá kininkoniax banébaini boxon jawen chonka westíora raanabo jato yoikana iki jainxon wetsaboribi jaskara oinkanabo kexankana iki
Jatian jaskara joi ja raanabo jato kexana ainbobo ikana iki Magdalainoa María Joana Santiagon tita María jainoax wetsa ainboboribi
Ikaxbi ja ikonkon raankanabaon ja ainbobo ikonhayamakana iki Iresbiresi yoyo ikira ikanai ikibores ikana iki
Ja netenribi rabé Jesossenmea onanai Emaús jemanko kaa iki Ja jema iká iki Jerosalénhainoax nokóti chonka westíora kilómetro
Kakin jaskara ikábo yoi yoibainbekona iki
Jatian jaskatibo yoyo iikainbekonaitian Jesúsbi jato pataxax jato betan iikaina iki
Jatian jaskáakin oinxonbi tsoarin ixon onanti atipanyamakana iki
Jawe yoiiki mato bain yoyo iikainbekonai
akin Jaskáa chankatax onísbekona iki
jainxon ja Kleofás janeyaton yoia iki
Miabichorin ja Jerosalénhain itinxonbi ja rama netebaon jain jaskara winota jawékibo onanyamaa akin
Ja Nazaret janeya jemamea Jesúsra Dios bebon itan jonibo bebonribi jawen akainkobo itan jawen yoyo ikainkobo atipana koxi xinanya profeta iká iki
Ja jonira ja sakerdotebaon koxibaon itan non joni koxibaon yatanmaxon jato korosen amaanan retemakanke
Noara jaon manata iká iki janra Israel jonibo jato xabáanoxiki ikax
Jatian boxon ja yora rotoax jaton xobon bexonra yoiibakanke rabé ángel merakana jatian janki jato yoiibake moa Jesús jiria
Jatian jaskara ainbobaon yoiketian ja nobé ikábo jawetii kaxon oinkanaki iibake ja ainbobaon yoia keskáxamanbi ixonbi ja Jesús oinyamaibakanke akin
Matonra ninkáyamai itan jatíbi ja profetabaon yoipaoni joiboribi maton ikonhayamaa iki
Matonki onanyamaa iká iki Kristo naikan kaamatianbipari neskati onitsapitibo akin
Jatian jain bokanai jemanko moa nokókana iki Jatian Jesúsbiribi karesai keská iká iki
Jaskáakin akana Jesús jato betan jain baneta iki
Jaskatax moa mesan pii yakákana iki jatianra pan bitaanan Dios iráke aka iki Jaskáaxon pakéxtaanan jato menipakea iki
Jatianpari já oinxon onankana iki ikaxbi moa manóresa iki
Jatian jatobires neskatibo yoyo ikana iki
Ikonmarin ja wixá meran iká joibo ja bain jokin noa jan onantixamanhakin yoi yoibeiranaitian non xinan meran xana chankatai keská noa iikirana ikibo
Jainoax basiamai moa bainbi Jerosalénhain beribakana iki jain joxon nokokana iki ja chonka westíora jawen raanabo itan jato betan iká joniboribi tsinkíkana
Jatian ja jain ikábaon jato yoikana iki Ikon riki non Ibo jiria Simón Pedrokira pikóke akin
Jatianra ja ibata jawékibo yoikin jenekanama iká iki Jaskarabo yoii iikanainbi jato naponxaman Jesús chankata iki Jainxon jato salodankin neskáa iki
Jato jaskáaketian jabo ikonbiresi rakékana iki Kayara oinbirakanai ixon xinannax
Jatian Jesossen jato yoia iki
Jaweakiki mato ratetai
Oinkanwe nato nokon mekenyabi nokon tae eabi riki Ea tii axon oinkanwe westíora kayara namioma itan xaooma iki Eara jatíbia iki oinkanwe akin
Jaskáakin jato yoitaanan jawen meken betanbi jawen tae jato oinmaa iki
Ikaxbi jabaon raroananbi ratetapari ixon ikonhayamakanaitian jato Jesossen yokata iki
Matoki neno ja pitia iki akin
Ja menikana bixon jato bebonxonbi pia iki
Jainxonra jaskáaxon ja Wixá meran ikábo ninkákanti kopí jato onanmaa iki
Jaskáaxon jato neskáakin yoia iki Ja Wixá meranra yoiai Kristo mawataxbi jawen kimixa nete itin jiriribiti iki
Jatianra ja Jerosalénhainoa jonibopari jato yoikin peoxon jawen janenko jatíbiainoa jonibo jato yoinoxikanai jaton ochabo moa xinanxontima kopí Dios ikonhakanon ixon
Jaskáakin jato aatibira jato jenebaini naikan kaai moa keyata iki
Jatianra moa rabikin senenhataanan jabo raroxaman Jerosalénhain boríbakana iki
Jaskáxonra jatíbitian Dios rabiti xobo meranxon Dios rabikana iki
Neskataxa iká iki ja Diossen Bake Jesokristokiriti iká jakon joi yoikaati peokooti
Ja profeta Isaíassenra jawen kirika meran wixanike neskáakin
Enra nokon joi yoiai mia raanxonai janra mia jan kati bai benxoaxonti iki
Jain joni jayamainkoniaxa neskati saí inoxiki
Ja Ibo jan joti bai pontexonkanwe iki iká
Jatian Jodea mainmeax itan Jerosalén jemameax jonibo bexon jaton ochabo Dios kexanketian Jordán weanmanxon Joanman jato baotizankatitai
Epekáora joái ebebon atipana koxia joni
Ea já namanbires ixonra chirankokainxon jawen zapato risbitanibobi en choroxonti jisáma iki
Jatian ja netebaon Galilea main iká Nazaret jemameax Jesús Joanhiba kaketian Joanman Jordán weanmaxon baotizana iki
Jatian ja jenemeax mapékin nai chopetaitian oinna Diossen Xinan westíora xotó keska jaki joáx itoxia iki
Jatian jaskáketian naikanmeax yoyo ika iki neskati
Jatian jaskáxon Diossen Xinanman jain joni jayamainko Jesús ioa iki
Jatian Joan moa kárkel meran akanketian Jesús Galileanko kaa iki Diossen jaskati yoia jawen jakon joibo jato yoii
Jatian ja Galilea ian ketani kakin oinna iká iki Simón jawen wetsa Andrés betan rikani iibekoni yapán teetaibo ikax
Ea chibankanwe jonibo biti onanbobiribi en mato imanon akin
Jaskáatianbi jaton rikabo jenebaini jabé bokana iki
Jainoax orichaa kakin Zebedeon bakebo Jesossen nokoribia iki ja iká iki Jakobo betan jawen wetsa Joan Jabo ikana iki jaton papa betan rika onai iibekoni
Boax Kapernaúmhain nokókana iki jatian moa tantiti nete iketian jain tsinkiti xobo meran jikixon Jesossen jato esea iki
Jatian jawen koxi xinanyaxon Jesossen jato eseaitian ninkatax jonibo ratékana iki ja esé onanbaon yoiai keskáma iketian
Ja jain tsinkiti xobo meran iká iki westíora joni yoxin naikia jara neskati saí ika iki
Jawekopiki mia noiba joá Nazarethainoa Jesús Noa keyoiki mia joá Enra mia onanke mia riki Diossen jakon Joni iki
Jaskáatianbi ja joni mai tsakamataanan koxín sion ikaini já meranoax yoxin pikota iki
Jaskáketian oinnax jatikaxbi ratékana iki Jaskatax yokakananbotankana iki neskati
Jawe keska jonikayarin nato Bená esébo akai jato yoikin Jawe keska koxi xinanyakayarin nato joni Jan yoxinbo pikóti yoiara ikanai jawen joi ninkáxonax pikoti ikibo ikana iki
Jatian Jesossen jaskara aká jawékibo ixtonbires ja Galilea main ninkakaaketana iki Simonman rayós ainbo isinai Jesossen benxoaa
Jatian jaskáa pekáora Jesús Jakobo jainoax Joan ja tsinkiti xobomeax pikóbaini boax Simón betan Andréssen xobon bokana iki
Jain iká iki Simonman rayós ainbo yonatax rakata Jaskara iketianra Jesús kexankana iki
Jaskáakana kawanxon Jesossen ja ainbo metsonxon wenina iki Jatianbi moa yoná jenexon jato jawékiati axona iki Icha isinaibo Jesossen benxoaa
Jatian moa bari jikii yantanxoko ikenbi ja jatíbi isinaibo itan yoxin naikiaboribi Jesússiba bekana iki
Jatianra jatíbi ja jemamea jonibo ja xobo xepotiain tsinkíkana iki
Jatian nete bei oxnetaixoko Jesús wenitax xobomeax pikókaini jabicho kaa iki tsoabi yamankoxon orani
Jatianra Simón jabé ikábo betanbi Jesús benai bokana iki
Jatíxonbira mia benakanai akin
Jaskáakanabi jato yoia iki
Ochóma jema ikainkobo bonon bokanwe jainribi jato Diossen joi yoii Jaskarainoabo jato akinoxkayara ea joá iki akin
Iitaitian westíora lepra isinya joni joáx Jesús bebon chirankooxon yoia iki
Jatian Jesossen noibaxon jawen mekenman tii axon yoia iki
Jaskáatianbi moa jawen isin benxoaa iki
Jaskáaxon ja joni raankin Jesossen neskáakin yoia iki
Jaweti nete pekáora Jesús Kapernaúmhain karibaa iki
jain icha jonibo tsinkita iká iki ja xobo xepotiainbobi moa senenma Jatian jainoara jan jato Diossen joi yoia iki
Ikaxbi icha joni iketian jikimati atipanyamaxon ja Jesús iká ponté xobo pebixon jawen rakátinin axon ja isinai naman apakekana iki
Jatian jan bea jonibaon kikinhakin ikonhakana onanxon Jesossen ja isinai yoia iki
Baké min ochabora en moa mia xinanxonyamai akin
Jesossen jaskáakin ja kixi jirioma yoia ninkatax jain yakákana jawetii esé onan jonibaon neskáakin xinankana iki
Jawekopiki nato joni yoitimaresi jaskati yoyo ikai Jakonmaibiresi ikai Dioski yoyo iki
Diossenresa atipanke ja ochabo moa jato xinanxonyamakin ikibo
Ikaxbi jaton xinan onanxon Jesossen jato yokata iki
Jawekopiki maton jaskáakin xinannai
Jaweraki yoitikayaki atibires iki Min ochabora en moa mia xinanxonyamai ati Iamax Min rakáti yatanbaini katanwe akin ati
Miara en akai
Jaskatax Jesús ian kexa karibaa iki Jain iketian jaki joni icha tsinkíkanketian jato esea iki
Jainoax moa kaai winókin Alfeon bake Leví jainxon ja romamea apo kopí yokáxonkanai xobonko jato kopí yokati yakáketian meraxon Jesossen yoia iki
Ebé kawé akin Jaskáa wenixon Levikan chibana iki
Jatian westíora nete ikana iki ja jato baotizanai Joanmamea onannaibo betan fariseobomea onannaibo ayonani
Jatianra jatíribi jonibo Jesússiba bexon yokákana iki
Ja jato Baotizanai Joanmamea onannaibo betan ja fariseobaomea onanaibaonra akai ayonankin Jawekopiki ja mionmea onanaibaon ayonanyamai akin
Ja wanoai joni jato betanbipari ikenra ayonankanti yamake
Ikaxbi ja wanoai joni bokanti netera nokónoxiki jatianparira ayonanoxikanai
Jatian jato jaskáa pekáo tantiti netenbi trigo wai naponbi Jesús winota iki winókinbi jaonmea onanaibaon trigo bimi tsekakana iki
Jaskáakanaitian fariseobaon yokata iki
Oinwe Jaweatiki tantiti neten jaskátima ikenbi ja mionmea onanaibaon trigo bimi tsekakanai akin
Matonkayaki ja Davidkan já chibanai joniboyaxonbi maxkáxon jawékiakaskin aní Diossen joi meran yoyo ayosma iki
Jainxon Jesossen jato yoiribia iki
Ja tantiti netera jan joni iboaxon yonoti Diossen akáma iki ja netera aká iki joni tantitibiribi
Jatian wetsa nete jain tsinkíti xobo meran Jesús jikiribia iki Jain iká iki westíora meken jirioma joni
Jain ikana iki jawetii joniboribi ja tantiti netenbimein akai Jesossen ja meken jirioma joni benxoakin ixon oinni
Aketian ja yoixontaanan jakonmaati xinanyanix
Jaskákanaitian ja meken jirioma joni Jesossen yoia iki
Wenitax jato bebon chankawe akin
Tantiti netenki jawe jawéki ati yoiai Jakon jawéki ati o jakonma jawéki ati Jato mawámaresti o jato mawámatima akin Jato jaskáabi netéreskana iki
Jatian já kateaketanabo sináyaxon jato Jesossen oinna iki jatianra ikonhakaxamakanaitian onístaanan ja joni yoia iki
Min meken sananwe akin
Jaskáa jawen meken sanana iki jatianbi joni benxoaa iki
Ikaxbi jaskara oinnax moa fariseobo pikóbaini boax ja Herodes rabékinnaibo betan tsinkíxon Jesús reteti xinan akana iki Icha jonibo ian kexa ikana
Jatian Jesossen ratéti jawékibo akai ninkatax oinni bekana iki Ja bekanabo iká iki Jodeainoabo Jerosalénhainoa jonibo jainoax Jordán bekeiba iká Idomeainoabo Jatíribibo ikana iki Tironkoniabo itan Sidónhainoabo
Jaskati icha joni jaki bekanketianra jaonmea onannaibo Jesossen yoia iki bitaxkanaketian jan nanéti boti bexonkanti
Moa icha joni jato benxoaa iká iki Jakopi ja isinaibo beax Jesús tii akasi jaki tsamákana iki
Jatian ja joni meran iká yoxinboribi Jesús bebon chirankotax saí ikana iki neskati
Mia riki ja Diossen Bake iki
Jaskata pekáo Jesús mananman kaa iki Jainxonra jawen keenxamanbores Jesossen jato kenaa iki Jatian moa beax tsinkíkanketianra
chonka rabé joni jato xaranmea katota iki jabé nikanti itan jato joi yoiti raanoxon Jatian jabora jato janea iki Raanabo akin
Ja chonka rabé katóxon biá jonibo ikana iki Simón ja Pedro akin janea
Jainoax iká iki Zebedeon bake rabé Jakobo betan jawen wetsa Joan jabora janea iki Boanerges akin ja iki tirin ikaitonin bakebo iki iká
Jatian Jesús jaskatai ninkatax jawen rarebobo já bii beax ikana iki naton xinanra moa jakonmaake iki
Jatian esé onan joniboribi Jerosalénhainoax beax já yoiiribi ikana iki
Nato joninra yoxinbaon koxi Beelzebúkan atipana koxi meniatonin akai ja jonibo meranoa yoxinbo jokonhakin ikibo yoyo iki
Jaskákanaitian jonibo kenaxon yoia iki Jawekeskaxonmein atipanke Satanássen jabé yoxin pikokin
Jainoax westíora xobonko ja rarebobicho jakanabo jatonbinix ramiananaxa moa jainbicho ikanti atipanyamake
Satanás iki jaskáribi jabé ikábo betanbi ramiananaxa moa janbiribi ikax jaton koxia itima iki
Tsonbira koxi jonin xobon jikixon ja joni nexayonamatianbi jawen jawékibo yometsoati atipanyamake Nexayonxonparira jawen jawékibo boonankanti iki
Ikonxamanra en mato yoiai Diossenra jatíbi jonibo jaton ocha akábo itan jakonmai yoyo ikanabo moa jato xinanxontima iki
Ikaxbi jaweratoboki ja Diossen Xinanki jakonmaibires yoyo ikax ochai jabora jawetianbi jato Diossen xinanxonkin jenetima iki Jabora jatíbitian ja ochayabi ikanti iki akin jato aká iki
Jaskáakinra Jesossen jato yoia iki já yoii yoxin naikia riki nato iki ikanaitian Jesossen rarebobo
Jatian jato jaskáai iitaitian Jesossen tita betan jawen wetsabo bekana iki Bexon jemanxonbi Jesús kenamakana iki
Jatian já kateax tsamatabaon Jesús neskákin yoikana iki
Min tita betan min wetsabora mia oinkasi beax jeman ikanai akin
Jaskáakana jato neskáa iki
Tsoaborin nokon tita betan nokon wetsabo akin
Jatian ja katei tsamákana jonibo oinyaketanxon jato yoia iki
Natobokaya riki nokon tita itan nokon wetsabo
Jaweratobaonki Dios keenai keskáres akai jaboriki nokon wetsa nokon poi itan nokon tita akin jato aká iki
Jaskáaxon icha meskó jawékiki yoinyanan jato esekin neskáa iki
Ja masá akara jatíribi berobo bai napo maana iki Jain maanabora isábaon bexon piá iki
Jainoax jatíribi berobo makan xarán maana iki Jaskarain maannax mai kextóma iketian ja berobo ixton xoxoa iki
ikaxbi bari pikotax xanaketian ja xoxoa berobo mai kextóma iken ixtonbires siwata iki taponma ikax
Jatian jatíribi berobo moxa xaran maana iki Jatianra moxabo ixtonbires anixon retea moa bimiamaa iki
wetsa nia bimia iki kimixa chonkabo wetsa sokota chonka wetsa iká iki pacha akin
Jatian moa jonibo bokana pekáo Jesúsbicho banéketian já ochóma iwanabo betan jawen chonka rabé jaonmea onanaibaon bexon Jesús yokákinkana iki jawe yoikinki jan jato jawékiki yoinyanan esewana ixon
Jaskákana jato yoia iki
Diossenra jawen ikinnaton jati joné nete pontéres mato onanmaa iki Ikaxbi ea ikonhayamaibora jawékiki yoinyanan en jato onanmai
Jainxon jato yoia iki
Ja bero banai joni keská riki ja Diossen joi yoiai joni
Jatíribi jonibo jake ja makan xaran bero maana iní keskabo
Jaskarabaonra akai joi ninkaxon keenxamanxon ikonhakin
ikaxbi ichama taponya keskábo ikaxa koxi xinanhomabo ikanai Jaskara kopíra tanakin masá tenemakanabo ixtonbires joi ikonhakin jenekanai
Jatíribi jonibo riki moxa napon bero maana iní keskabo Jaskarabaonra joi yoikanaibo ninkatai
ikaxbi nato netemea jawékibores xinankin itan koríki bitiakinres xinanni jatonbinix parameekanai Jainoaxibi wetsa meskó jawéki ati xinanbaonribi ja joi ikonhabo moa jato xinanbenomai Jaskataxa bimiamai keskábo banékanai
Jainxon Jesossen jato yoiribia iki
Tsonbira lamparin keteaxon jawékinin mapoyamai iki itan oxati namanribi yasányamai iki Jaskáyamakinra bochiki peyasankanai jawen joekan tenaa jixtixaman inon ixon
Jaskáribira jawéki akanabo jonéma iki onanyamarakanke ixon xinantima Ja joné akana jawékibora jato jixtiaxonoxiki
Jaskara iken ninkataibo ixon ninkákanwe akin
Jainxon jato yoiribia iki Ninkakanwe en mato yoiai jawekeskakinki maton wetsabo akai jaskáakinribira mato Diossen ati iki bebonbirespariribi
Ja Diossen ikinnaton jati nete riki jonin bero banaa ikai keská
Ja banakin senenhax ikai yaméketian joni oxai Jatian nete xabáketian ikai joni besoi Jatian ja jonin onanyamake jawekeskataxki yamé itan neten ja bero banaa xoxoax aniai ixon
Ja mainbira ja banaa berobo neskámai rekenpari xoxoax jawen jiwi aniax bimiai Japekáora texkan bocho ja bimi bero ikai
Jainxon jato yoiribia iki
Ja Diossen ikinnaton jati netemein jawe jawékiki non yointi iki
Jara ja mostaza beroxoko banakana ikai keská iki Ja mostaza bero riki ja banakanai wetsa berobo winoa kikin bexéxoko
Jaskáaxonra icha jawékiboki yoinhanan Jesossen jato Diossen joi yoikatitai jabaon onanti senenresbo
Jatian moa yametaitian Jesossen jaonmea onannaibo jato yoia iki
Oke ian keiba xitánon bokanwe akin
Jaskáatanan jaonmea onannaibo já iká boten nanémaax jain ikana icha joni potabaini moa bokana iki
Ja bokanainbi niweaba koxi jatoki paketax ani bechona iki Jaskáxonra jaton bote bechonman jato jene bochoanaana iki
Jaskatainbi Jesúsbiribi ja boten chirakax tepikaini oxaaxaman iká iki
Maestró Noa bechonman reoainbiki mia jawe iamai akin
Jaskáakana wenixon niwe betan aniparo notsinkin neskáa iki
Jenéwe moa niweyamawe akin Jaskáa ja niwe betan bechon jenetax moa ian jakonxaman baneta iki
Jawekopikayaki mato iorai rateta Matokayaki Dioski kikinni koxiamaparibo iki akin
Jato jaskáabi kikinbiresi ratékanabo ikax jatobires yokakanani neskákana iki
Jawekeska joni ikenmein akai niwe betan bechonbaonbi jawen joi ninkáxonkin ikibo
Jatian moa xitábaini boax Gadara main nokókana iki
Ja joni iká iki pantionhainbiribi jaa tsonbi jakonxamanxon tantimatibi atipanyamaa itan kadenaninbobi nexati atipanyamakana
Moa ichaakinbo kadenaninbo tanéxon menéxkanabi kadenabo ras aresai iká iki Jakopíra tsonbi tantimati atipanyamaa iki
Netenyabi yamébo pantionhain itan mananman kaaxbo ja joni saí iikawankatitai iká iki Jainoax janbixbi makanman tsakakaatibo
Jatian ochóxonbi Jesús merataanan jaki ixtoi joáx chirankootanan
saí iki neskata iki
Mia riki Jesús ja ani Diossen Bake Minki ea jaweakai Enra mia Diossen ninkánonbi yoiai ea masábires tenemayamawe iki
Jaskáakinra yoia iki ja nato jonimeranoax pikówe yoximá akin Jesossen aká
Jaskáketian Jesossen yokata iki
Jawe janerin mia
Jatian ja yoxinbaon Jesús yokákin teakana iki Nenoa noa wetsa main raanyamawe akin
Jatian ja ochóma manan ipaketiainko icha kochi pii tsamata iketian
yoxinbaon Jesús yoia iki
Ja kochi tsamatainko noa raanwe noa jain weinon akin
Jatian bexon oinkana iká iki ja yoxin naikia ikax ramionpachoai joni moa jaskarama jakonxaman moa chopa saweyonax yakata itan jawen xinanribi moa jakon
Jaskáaketian moa jainoax katanon ixon Jesús yoikana iki
Jaskáakana moa kaai boten nanetaitianribi ja yoxin naikia ipachoai joni joá iki jabetan kakaskin Jesús yokati
Jaskáabi ja joni iwekaxamakin Jesossen yoia iki
Min xobonko katanwe min kaiboboiba Jain kaxon ja Diossen mia noibaxon benxoabo jato yoitanwe akin
Jaskáakin yoia kaxon Dekápolissain iká jemabaon jato yoiboa iki jaskáxon Jesossen já akinna jawékibo Jaskara ninkatax jatikaxbi jonibo ratékana iki Bake ainbo mawata betan jimi boanai ainbo
Jatian moa jakiribi Jesús ian keiba xitáketian icha jonibo tsinkíkana iki Jatianra já ian kexabi baneta iki
Jain iketian jain tsinkíti xobomea westíora joni koxi joá iki jawen jane iká iki Jairo Jara joáx Jesús namanbi chirankooxon
Nokon bake xontakora moa mawatibixoko iki Eapari kaxon mamepasxon benxoaxoni kawé jatianra moa já mawátima iki akin
Jaskáakin yoia Jesús jabébi kaaitian icha joni ja chibani boaibaon Jesús bitáxeskana iki
Ja joni icha xaran iká iki westíora ainbo isinai moa chonka rabé baritia jimi boanai
Jara kikinbiresi onitsapita iká iki jato raonai jonibo raonmai jatíbi jawen jayata jawékibo yankabires keyoyona jatian benxotitianbi jawen isin moa wekókaresa iki
Jaskara iikinbi Jesús yoikanaitian ninkatax ja ainbo joni icha xaranbi Jesús pekáobi jikikainxon jan perakoota chopa tii akanaana iki
Moabi jan xinanna iká iki ja Jesossen perakooti chopatanibires tii akáxa ea benxoti iki ixon
Jatian jawen tari tii akatianbi moa jimi boani jeneta iki Jatianra ja ainbonin onanna iki jawen isin moa benxoa
Jatian Jesossen jawen atipana koxi ja meranoax pikota onantaanan jonibo xarameax pekáori bechiakekainxon jato oinna iki Jaskáaxon jato yokata iki
Tsonki nokon tari ea tii akanaana akin
Jatian jaonmea onanaibaon yoia iki
Joni icha miki tsamáxon bitaxa onanaxbiki mia ikai Tsonki nokon tari ea tii akanaana iki akin
Jaskáakanabi jan tii aka onankaskin Jesossen oken benabekona iki
Jatian ja ainbo eara moa benxoke ixon onanax joáx raketi saki iananbi Jesús naman chirankootoxixon jatíbi ja ikon jawékibo kexana iki
Jaskáaketian Jesossen yoia iki
Ea ikonhaxa mia benxoke baké jakonres katanwe moara mia isinhoma iki akin
Jatian Jesús yoyo iki jenetamapari ikenbi Jairon xobonkoniax jawen jonibo bekana iki Bexon ja bake ainbaon papa yoikana iki
Min bakera moa mawáke Ja Maestro min xobon iokaskin moa teayamawe akin
Ikaxbi jaskákanaitian ninkáxonbi neskáakinbiribi Jesossen Jairo yoia iki
Rakéyamawe eares ikonhawe akin
Jainxon Pedro Jakobo jainoax Jakobonin wetsa Joan jabores jabé kati yoia iki
Jatian moa Jairon xobon nokóxon oinna iká iki jonibo winii saa iki itan moa tsokaskana
Jatian jikikainxon Jesossen jato yoia iki
Jaweakiki mato winii saa ikanai
Nato bakera mawatama iki Oxaaresiki akin
Ikaxbi jan jatíbi jain ikábo jato jokonha iki jaskatax jawen papa betan jawen tita itan jabé kaabo betanres ja bake ikainko jikikana iki
Jatian Jesossen ja bake ainbo metsontaanan yoia iki Talita Komi akin Ja iki miara en akai baké jikiwe iki iká
Jaskáatianbi ja xontako moa wenita iki Ja bake iká iki chonka rabé baritiaya Jatianra jonibo kikinbiresi ratékana iki
Ikaxbi Jesossen jato yoia iki tsoabi jaskara jawéki winotabo kexantima Japekáora jato yoia iki ja bake pimakanti
Jatian jainoax moa jakiribi jawen mainbiribi Jesús kaaitian jaonmea onannaibo jabé bokana iki
Jain nokóxon tantiti neten ja jain tsinkíti xobo meranxon Jesossen jato esekin peoa iki
Jaweranoa jaskara jawékibo onanarin Jaweranoa onan xinan biaxki nato joni jaskatai Itan Jawekeskaxonki ja ratéti jawékiboribi akai
Westíora profetara jatíbiainxon jakonhakin oinkanai Ikaxbi jawen mainkoxonra jawen rarebobaonbi itan jawen xobon ikábaonbi jaskáyamakanai akin
Jaskara kopíra jainxon westíora ratéti jawékibi jan ati atipanyamaa iki
Jaskara ikenbi jawetii isinaires jaton yora meeanan jato benxoaa iki
Iikin chonka rabé jaonmea onannaibo Jesossen tsinkia iki Jaskáxon rabé rabébo joi yoiti raankin jonibo meranoa yoxinbo pikoti yoiti koxi jato menia iki
Jatian raankinra nato jawékibo botima jato yoia iki
Jaskáaxon Jesossen jato yoia iki jawerato xobonkoxonki mato bikanai jainra mato banéti iki jainoax mato wetsanko kaai kaman
Jatian jaweranoxonki mato bikaxamakanai itan maton yoiai joibo ninkákaxamakanai jainoaxa moa mato pikóti iki Ja moa kaaira mato mai poto tawasakainti iki ja mato bikaxamakana onanti iti kopí
Jatian Jesús ikábo yoikanaitianra apo Herodesnin ninkata iki jara jatíbiain ninkakaata iki
Jato baotizanai Joanra jirike jakopira atipana koxi xinanya ixon ratéti jawékibo akai ikibo
Moatian profetabo iní keskaribi riki ikibo
Jatian jaskara jawékibo ninkatax Herodes iká iki
Jara Joan iki en jato textemayantana jara moa jakiribi jirike iki
Ja Herodías kopíra iká iki Herodesnin Joan jato yatamaxon itan kadenanin nexamayonxon kárkel meran jato amaa Ja Herodesninra jawen wetsa Felipen awin Herodías awinhaka iká iki
Min wetsan awinbi awinhatira esekan yoiamai akin
Jaskáakin yoia kopí Herodías Joanki kikinni sináxon retekasa iki ikaxbi ati atipanyamaa iki
ponté xinanya itan jakonma jawéki ayamai joni onanax Herodes jaki raketaitian
Jatian Joanman yoiaibo moa jaskáxamanti atipanyamaxon jakonhaxonres Herodesnin ninkáxona iki
Jaskara iitainbi jawen pikota baritia nete senenketian rarokin Herodesnin ani fiestaaxon jawen joni koxiboyabi sontárobaon koxi komadantebo itan Galileankonia kikin jonibo kenaxon jato jawékiakiina iki
Iikanainbi ja Herodíasnin bake xontako ja jawékiai ikanainko jikiax ransaa iki
Ja mia keenai jawékibo ea yokákinreswe en mia meninon akin
Jatian ikonkon meninoxon yoia iki
Jaskáa kaxon ja xontakonin jawen tita yokata iki
akin Jatian Herodíassen yoia iki
Ja jato baotizanai Joanman mapo yokátanwe akin
Jaskáatianbi ja xontako ixto apoiba kaxon yokata iki
Ja jato baotizanai Joanman mapo raton axon min ramabi menitininra ea keenai akin
Jatian ja apon akonbireskin masá xinanna iki Ikaxbi ja kenama beabo bebonxon ikonkon meniti yoia ixon ja xontako parankaxamaa iki
Jaskáakin moa yoia ixonra jatianbi jawen westíora sontáro apon raana iki ja Joan texteanan jawen mapo bexonon ixon
Jatian kaxon ja sontáronin Joan textexon jawen mapo raton bexon ja xontako menia iki jatian janbiribi jawen tita menia iki
Jatian jaskata pekáo ja raanabo Jesús betan tsinkíkana iki Jainxonra jatíbi jaton aká jawékibo itan jaskáakin jato joi onanmakanabo yoikana iki
Jatian joni icha jatoki beax jatíribibo boai rawini beyakereskanaitian pitibobi atipanyamakana iki
Jaskara kopí Jesossen jaonmea onannaibo yoia iki Noa xokores tantinonpari tsoabi yamanko noabicho bonon bokanwe akin
Jaskatax Jesús jawen joniboyabicho tsoabi yamanko boí napokoobainkana iki
Jaskati bokanaitian oinxonra jonibaon onankana iki jain boira ikanai ixon
Jaskatax jatíbi ja tsinkitabo ian ketani ixto boax jatopari Jesús jain kainko nokókana iki
Jatian moa yantan iketian jaonmea onanaibaon Jesús yoikana iki
Moara yantan iki nenora jawebi yamake
Moa botankanon ixon jato yoiwe abátankanon ja wai ikainkobo itan ja ochóma iká jemabaon boxon jaton jawékiatibo maroxon bikin akin
Matonbikaya jato pimakanwe akin
Minki noa yoiai ja rabé pacha nete teexon biti koríkinin non jato jawékiati bixon pimati akin
Matoki jawetii panya iki
Ointankanwe akin
Jarake pichika pan jainoax rabé yapa akin
Jatianra Jesossen jato yoia iki tsamábo axon jato paston jatíbi yakámati
Jato jaskáa ja tsamábotiibi pachabo itan pichika chonkabo akáx yakákana iki
Jatian texeakana ja panyabi yapa pakexbo tsinkíkanara chonka rabé tasá bocho iká iki
Jaskáa pekáo Jesossen jaonmea onannaibo yoia iki jatopari ian keiba boten xitatax boax Betsaida jeman nokókanti Jatian Jesúsbiribi ja joni icha jato raani jainpari baneta iki
Jatian moa jato raankin senenhataanan Jesús mananman kaa iki orani
Jatian ja boí ian naponbekon ikanaitianra moa yameta iki Jatian Jesúsbiribi jabicho jainbipari iká iki
Jainoara jene besenen niax joaitian oinnax yoxinra ibirai ikax raketi saa ikana iki
Jaskáakin oinnax jatikaxbi ratékanaitian Jesossen jato yoia iki
Rakéyamakanwe ea riki koxiakinres xinankanwe akin
Jaskatax ja ikana boten nanéketianribi niwe jeneta iki
ja xinanmanres pan kaimaa onanyamareskanai kopí Jaton xinanbora moa onantimata iká iki Isinaibo Jesossen benxoaa
Jatian ja ian xitai boax Genesaret main nokókana iki Jain nokóxon jaton bote nexakana iki
Jatian moa mapékenbires jainoa jonibaon Jesús onankana iki
Jaskáakin onanxon ja main ikana jonibo ixton jato kexaanketankana iki
Jatianra ja isinaibo jawen rakátinin axonbo Jesússiba bekana iki
Jatian fariseoboyabi ja Jerosalénhainoax bekana jawetii esé onan jonibo Jesússiba bekana iki
Ja fariseobo betan jatíbi jodíobora ikana iki jaton reken papabaon axekan ikín meken chokaxon jawékiaibo
Jaskara iken fariseobo betan esé onan jonibaon Jesús yokákana iki
Jawekopiki ja mionmea onanaibaon ja non reken papabaon axébo senenhayamakin mechokiixonmabi pikanai akin
Akontibira profeta Isaíassen mato beparametaibo iken yoikin wixanike neskáakin
Nato jonibaonra jaton kexakanres ea rabikanai Ikaxbi jaton xinanra eaakin xinnakanti ochóbires iki
Yankabiresa ea rabikanai Jabaonra jonibaon ati yoiai esébores jato onanmai iki inike
Matonra Diossen yoiai esébo jenexon ja jonibaon ati yoiai keskábores senenhai akin
Jainxon jato yoiribia iki
Maton axekan yoiai keskábores akinra akai maton Diossen ati yoiaibo senenhayamakin
Moiséssenra yoia iki Min papa betan min tita jakonhawe Jatian jaweratobaonki jawen papa betan tita jakonmaakin yoiai jabora retekanti jake akin
Ikaxbi matonbiribi akai jato esekin bakenra jawen papa betan jawen tita yoiti atipanke
Jaskákin matonbi xinanxon pikoa jawékibores jato onanmakinra moa Diossen esébo jawemabi itiakin maton keyoai jainxonra wetsa jaskara keská icha jawékiboribi maton akai akin jato aká iki
Jaskáatanan jain icha tsinkíkana jonibo kenaxon yoia iki
Rama jatíxonbipari en yoiai joibo ninkáxon onankanwe
Jawékiati piatoninra joni jakonma imayamai já meranoax jakonma xinan pikotaitoninkayara joni jakonma imai
Ninkataibo ixon ninkákanwe akin jato aká iki
Jaskátaanan jonibo potabaini kaax xobo meran jikiketian jaonmea onanaibaon yokata iki ja jaki jato yoinwana jawékikiriakin
Jatian jato yoia iki
Matonribikayaki jaskara joibo ninkáyamai Jatíbi jawékiati piatoninra joni jakonma imati atipanyamake
Ja joni meranoax pikotai jakonma xinanmankayara joni jakonma imai
Jato jaskáatanan Jesús Tiro main kaa iki
Jain nokotax tsoabi onanmakaxamai xobo meran jikia iki ikaxbi jonéti atipanyamaa iki
Jatian ja jakonma yoxin naikia bake ainbaon tita jain Jesús iká ninkatax ixto kaax nokótaanan jánaman chirankootoxita iki
Ja ainbora iká iki jodíoma Sirofenikiainoa Janra Jesús yokákin jeneyamaa iki jawen bake meranoa yoxin pikoxonon ixon
Ikaxbi Jesossen yoia iki
Oinpariwe Abánon bakebaonpari pikín Jakonma riki ja bakebo piti bichintaanan ochitibo meniti akin
Jatian ainbaon neskáa iki
Ja min yoiara ikon iki Ibó Ikaxbi bakebaon pikin mesa naman pakéxxokobo maanketianra ochítibaonribi piai akin
Jaskáaketian Jesossen yoia iki
Min ea jainxamainra yoia kopí jakonbires katanwe Ja min bake meranoaxa moa yoxin pikóke akin
Jatian Tiro mainmeax moa karíbakin Sidón winobaini kaax Jesús Galilea ianman nokota iki ja iká iki Dekápolis mainko
Jain iketianra pabe itan yoyo iosma joni Jesússiba bekana iki Jainxon Jesús yoikana iki tii axon ja joni benxoaxonti
Jaskáakana ja icha jonibo ikainoa wetsaorixoko ioxon ja jonin pabíki meran Jesossen jawen metoti niaa iki Jainxon jawen keyonman ja jonin jana tii axona iki
Jaskáxon nai bochiki ointaanan koxinxaman joinxon ja joni yoia iki Efatá akin Ja joi iki chopéwe iki iká
Jaskáatianbi ja jonin pabíki chichó chopeta iki Jainoax jawen jana taponribi tapixitax moa jakoni yoyo ika iki
Jaskáaxon Jesossen jato yoia iki jaskara akábo tsoabi kexantima Ikaxbi jaskátima yoiabi jatiankaya wetsabo kexanbotankana iki
Jatian jaskara ninkataanan kikinbiresi ratetax jonibo neskákana iki
Jatíbira jakon akai Pabebobira benxoaxon jato ninkámai Yoyo iosmabora jato yoyo imai iki ikana iki
Jatian ja netebaon jain iikanaitian joni icha jatoki tsinkíribia iki Jain tsinkitabo ikana iki ja jawékiatiomabobi Jaskara oinxon Jesossen jaonmea onannaibo kenaxon yoia iki
Enra nato jonibo noibai Moa kimixa neteira ebé ikaxbi jawékiama ikanaitian
Jawékiamabi en jaton xobon raanabira bain kaai paxnakanti iki Jatíribibora ochokeax bekanabo iki akin
Nenora tsoabi jakana yamake Jaweranoa jawékiati bixonki nato jonibo non jawékiamatiki akin
Matoki jaweti panya iki
Jainxon jawetii yapa kopíribi Dios iráke ataanan Jesossen jaonmea onannaibo menia iki tekikin ja jonibo menipakenon ixon
Jatian piax jatikaxbi potókana iki Ja pikin texeakana pakexbo tsinkikana iká iki kanchis tasá bocho
Jatian jan piábo ikana iki chosko waranka jonibobira
Jato jaskáatanan Jesús jaonmea onanaiboyabi boten nanetax Dalmanota janeya main kaa iki Ratéti jawékibo axonon ixon fariseobaon yokata
Jatian fariseobo beax Jesús betan join iananankana iki Jatian jaskáaxon jakonmain pakémakaskin ratéti jawékibo anon ixon yokákana iki Ikonkon Diossibakeax joárin ixon onannoxon
Jaskáakana koxin jointaanan Jesossen jato yoia iki
Jawekopiki nato jonibaon ratéti jawékibo en axonon ixon ea yokákanai
Pontéxamanra en yoiai enra mato axonyamai akin
Jaskáatanan jato potabaini jakiribi boten nanetax ian keiba xitáribia iki Fariseobaon eséki koiranmeeti
Jatian kakinbi xinanbenoxon ja jawékiatibi boyamakana iki Ikaxbi panyabichoxokores ja boten ikana iki
Jaskara iken koirameekanon ixon Jesossen jato yoia iki
Non pan beyamaketianra abirake noa jaskáakin iki
Jaskákanai onanxon Jesossen jato yoia iki
Jaweakiki nonra pan beyamake iki mato iitai Matonkayaki ramakamanbi onanyamaresa Maton xinankayaki kikinni xepota keskábo iki
Beroya ixonbira maton oinyamai pabíkia riki mato ikaxbira maton ninkáyamai Matonki xinanyamai
Ja pichika waranka jonibo en pichika pan pimanontianki ja texeabo Jaweti tasá bocho maton bibata akin Jatian yoikana iki
Jatian ja chosko waranka jonibo ja kanchis pan en pimanontianki
Jawetii tasá bocho ja texeabo maton tsinkiibata
Jaskáketian Jesossen jato yoia iki
Jatian boax Betsaidanko nokóketian westíora benche joni bexonkana iki Jatianra tii axon benxoati yoikana iki
Jaskákana ja joni Jesossen metsonhanan ja jemamea pikobainxon jawen beronko keyoman beskixon mamepastaanan yokata iki
En oinna riki jonibo jiwibo niai keská akin
Jaskáketian Jesossen jakiribi betí aka moa benxoxon jakonhakin oinna iki Jatian jatíbi jan oinna jawékibo jixtixaman iká iki
Japekáo jaonmea onanaiboyabi Jesús ja Kesarea main iká Filipo jema patax iká jemaxokobaon bokana iki Kakin Jesossen jaonmea onannaibo yokata iki
Jonibaonki ea tsoa xinannai akin
Jonibaonra xinannai mia jato baotizanai Joan Wetsabaonra yoiai mia Elías Jainoax jatíribibaon mia yoiai iki westíora profeta akin
Matonbiribiki eaki tsoa ixon xinannai
Mia riki Kristo Diossen katota akin
Jaskara jawékira onantiakin jato yoia iki
Jatian Pedron jabichobiribi okexoko boxon notsina iki
Jaskáatanan Jesossen ja icha joniboyabi jaonmea onannaibo kenaxon yoia iki
Jaweratoboki eonmeax axeaibo ikasai jaton xinannai keskábo akin jenexon masá tenetibo ikenbi ea chibankanwe
Jaweratoboki mawákaxamai jabora manotiain bokanti iki Ikaxbi jaweratoboki ea kopi itan nokon joi yoiai kopí mawatai jabora jatíbitian jakanti iki
Iamax Joninmein jawetii kopíati atipanke janoxon
Jatian Jesossen jato yoiribia iki Ikonxamanra en mato yoiai Neno mato jatíribi japariabora mato mawáyamaparinoxiki ja Diossen ikinnaton jatí nete jawen atipana koxiabi nokotai oinnai kaman akin Jesús wetsaresibia
Jatian sokota nete pekáo westíora manan keyá ikain kakin Jesossen ioa iki Pedro Jakobo jainoax Joan
Jatian jain kaax jato bebonmeaxbi Jesús wetsaresibia oinkana iki
Jaskatax jawen chopa kikinbires pené itan joxoxaman baneta iki Jaskara joxoakinra tsonbi chopa patsáisma iki
Jatian jaskáaketian Elías betan Moisés Jesús betan yoyo ikai oinkana iki
Jatian Pedron Jesús yoia iki Maestro Jakonhira riki noa neno iká Non kimixa peota abanon mina westíora wetsa Moiséssena wetsa Elíasna akin
Jaskákenbi jatoki nai koin bexon jato mapoa iki Jatian ja koin meranoax neskati yoyo ika iki
Nato riki nokon noi Bake jawen joi ninkaxonkanwe iki
Jatian jaskáketian oinyaketankanabi moa jabé iwanabo yamaaxbi Jesúsbichores jain iká iki
Jaskata pekáo moa mananmameax ipakekin Jesossen jaonmea onannaibo yoia iki jaskara oinkanabo tsoabipari jato kexantima Ja jonin Bake ratekanabi jiriai kaman
Jaskáxon Jesús yokákana iki
Jawekopiki Elíaspari joti esé onanbaon yoiai akin
Jatian Jesossen jato yoia iki Ikon riki Elíasparira joái Janra jatíbi jawékibo benxoati jake Jatian
Jawekopiki Wixá meran yoiai ja jonin Baken masá teneti itan jaon keenyamakanti
Jatian moa jakiribi ja jatíribi jaonmea onannaibo ikainko boxon oinkana iká iki icha jonibaon jato katea itan esé onan jonibo betan join iananani
Jaskati iikinbi Jesús joaitian oinnax ratétaanan ixto boxon salodankana iki
Jatian westíora jain itinaton yoia iki
Nokon bakera en mia bexonke Maestró Nato nokon bake meran yoxin naikixonra yoyo iosma banémaa iki
Dioski koxiama jonibo riki mato
Jawetian kamankayaki mato betan ea iti iki
Jaskáa ja bake bexonkanketian yoxinman ja Jesús oinxon ja bake mai tsakamaa bakox kespoti tarameeta iki
Ichakinbora ja yoxinman retekaskin chiikibo pakémai itan jenebo tsakamai Jaskara iken atipanxon noibaxon noa akinwe akin
Jatian Jesossen yoia iki
Jawekopiki mia ikai atipanxon noa akinwe iki
Ja Dioski koxiabaonara jatíbi atibires iki akin
Jaskáakin aká ja baken papa koxin neskata iki
Jawekopiki ja yoxin non pikoti atipanyamawana akin
Jatian Jesossen jato neskáa iki
Jatian moa jaskáa pekáo Jesús jaonmea onanaiboyabi Galilea main xitabaini bokana iki
Ikaxbi Jesús keenyamaa iki jain kaa tsonbi onantinin
Jara jaskata iki jaonmea onannaibo neskáakin eseti kopí
Jawe jawéki yoiiki mato bain joi join iananani iikiranwana akin
Jato jaskáabi jawebi yoyo iamakana iki Ja jatobiresbiribi tsoamein iki nooxaran noa xewina kikin iki iibeirawankana ikax
Jatian yakáxon Jesossen ja chonka rabé jaonmea onannaibo kenaxon jato yoia iki
Jaweratoboki ja kikin itin xinanmeetai jabora kikinmanin xinanmeeti jake Jainxon jatíbi jato akinnairibi iti jake akin
Jato jaskáatanan westíora bake jato napon nichina iki Jatian bitaanan ikóxon jato yoia iki
Jaweratobaonki nokon janenko nato keska westíora bake biai jabaonra ea bike jatian ja ea biabaonra jan ea raana nokon Paparibi moa bike akin Noki ramíamaibo riki nobé rabetaibo
Jatian Joanman yoia iki
Maestró nonra oinhibake westíora jonin min janenko wetsa jonimea yoxin pikoai Ikaxbi noobetan niai ixonmabi aketianra moa non atima yoiibake akin
Atima yoiamakanwe Ja nokon janenko ratéti jawéki akaibora eki jakonmaibo yoyo iti atipanyamake
Jaweratoboki noki ramíamai jabora nobé rabetaibo iki
46 Jatian min taen mia ochamai iketian xatewe Jakonra iti iki ja rabé taeyabi mia chiikan ewa meran katitianbi benkex taeyabicho mia jati netenko jikia
Ja min beron mia ochan pakémai iketian tsekawe Jakonra iti iki westíora beroyabicho ja Diossen ikinnaton jati netenko mia jikia ja rabé beroyanix chiikan ewa meran potatitianbi
ja jawetianbi mawáyosma xenabo itan ja chiiribi jawetianbi nokayamainko
Taxira jawen moka toxkotama ikax jakon iki Ikaxbi moa jawen moka toxkóketianki
Jawe keskaxon non moka imaribiti iki
Jaskara iken ja taxi keska jakon ikanwe jakon jawékibores akí jatíbibo betan jakonax jakanwe akin
Jato jaskaí iitaitian jatíribi fariseobo jaiba bokana iki já jakonmati xinanyanix jainxon yokákana iki neskákin
Akiatiki jonin jawen awin potakin akin
Jawekeskaatiki mato Moiséssen yoia iki akin
Moiséssenra yoia iki onanti inon ixon kirika wixaxon menianan ainbo potati akin akana iki
Maton keena keskábores akaibo iketianra anike Moiséssen jaskáxon awin potatibo mato yoikin
Ikaxbi nete peokin jonianontianbira Diossen benbo betan ainbo joniaa iki
Jaskataxa ja rabébi moa westíora yorayabicho keská ikai
Jatianra moa rabé imai westíorabicho ikai
Jaskara ikenra ja Diossenbi jato biananamaabo ikax jawekeskataxbi moa potaanankanti yamake akin
Jatian xobon kaketian jaonmea onanaibaon ja joikiriakin yokáribikana iki
Jatian Jesossen jato yoia iki
Jaweratobaonki jaton awin potaxon wetsa ainbo biai jabaonra wanoya ixonbi wetsa betan yorankin jaton reken awin yosmai
Jatian jain Jesús iitaitian jaiba jonibaon jaton bakebo bokana iki jakon ikanon ixon mamepasmakin Ikaxbi jaonmea onanaibaon jato notsina iki
Jatian jaskákanaitian oinnax Jesús sinata iki jainxon jaonmea onannaibo yoia iki
Ja bakebo chiteyamakanwe ibakanon eiba bei Ja Diossen ikinnaton jati netera ja bakebo keská ikaibaona iki
Ikonxamanra en mato yoiai jaweratobaonki baken akai keskáakin ja Diossen ikinnaton jati nete biamai jabora jain jikitima iki akin
Jatian Jesús jakiribi moa wetsanko karibai iitaitian westíora joni ixto joáx já bebon chirankootoxixon yoia iki
Jakon Maestro Jawe jawékiki en ati iki jati neteya inoxon akin
Jaskáketian Jesossen yoia iki
Jawekopiki min ea jakon Maestro akin akai
Tsoa jonibira jakon yamake Diosbicho riki jakon
Retemistima wanoya itan benoya ixon wetsa betan yorantima yometsotima wetsaboki jakonmai jansoi yoyo itima paranmistima itan papa betan tita jakonhawe iki iká akin
Jatian ja jonin yoia iki
Bakeranontianbira jaskara esébo en senenhaa iki akin
Jatian Jesossen jatíbi jato oinyaketanxon jaonmea onannaibo yoia iki
Itibiresma riki ja icha jawékia jonibo Diossen ikinnaton jati netenko jikiti akin
Jaskáakin yoia jaonmea onannaibo ratékana iki Jaskakenbi Jesossen jato yoiribia iki
Itibiresma riki ja Diossen ikinnaton jati netenko jikiti bakebó
Jatian kamellora ani yoina ikaxbi xomox chipekenin jikiti itibires iki ikaxbi icha jawékia joninara ja Diossen ikinnaton jati netenko jikiti kikin itikoma iki akin
Jatian Pedron yoia iki
Jainoax moa Jerosalénhain kaai jaonmea onannaibo bebon Jesús kaa iki
Jaskáketian jaonmea onannaibo ratékana iki itan japekáo boaibobiribi rakékana iki
Jaskákanainbi ja chonka rabé jaonmea onannaibo kenaxon jatobiribi wetsaori ioanan jaskara já winótibo Jesossen jato neskáakin yoia iki
Jatian Jakobo betan Joan ja Zebedeon bake rabé Jesússiba kabékonxon yokákana iki
Maestró ja mia non yokatai jawékibo min axontininra noa keenai akin
Min neten apo jikixon noa rabébi mii pataxbi yasántininra noa keenai westíora min mekayao jainoax wetsa min mexkao akin
Maton ea yokatai jawékira maton onanyamake Ja moka jawéki en xeairibiki maton xeati atipana Iamax Ea baotizameetai keskatiribiki mato iti iki akin
Ikaxbi ja nokon mekayao itan ja nokon mexkao mato yakámatira en mato imati jawékima iki Jara ja jain iti xinanxonabaonares iki akin jato aká iki
Jato jaskáa ninkatax jatíribi ja chonka jaonmea onannaibo ja Joan betan Jakoboki sinákana iki
Ikaxbi Jesossen jato kenaxon yoia iki
Matonra onanke ja Dios ikonhaayamai joni koxibaon itan onan jonibaon jaton ikinna jonibo jaton keena keská jato akanai itan jato ikinai jonibaon iboataanan akonbireskin jato yonokanai
Ikaxbi matora jaskáti yamake
Jaweratoboki mato xarameax kikin joni ikasaibo iki jabora wetsabo teexonai iti jake
Jaweratoboki jato xewina ikasai jabora wetsabaon iboaxon yonokanai iti jake
Jatian ja benchen Nazarethainoa Jesús moa joí ochómaitian ninkáxon saí aka iki
Jesús Davidkan Baké ea noibawe akin
Jaskati saí ikaitian ichaxon netémakaskin notsínkana iki
Ikaxbi jatiankaya bebonbires koxin
Ea noibawe Jesús Davidkan Baké iki saí ika iki
Jaskáa chankáxon Jesossen jato yoia iki
Jatian ja benche kenakin neskáakana iki
Koxiakin xinantaanan jikiwe miara kenai akin
Jaskáakana jan perakoota chopa jopetax potabeirani westíorai chorontaanan Jesúski joá iki
Jatian Jesossen yokata iki
En mia jaweatiki mia keenai
Jaskáa Jesossen yoia iki
Moara mia kati atipanke eki koxiaxa mia benxoke akin Jaskáatianbi ja benche iwanaton moa oinna iki Jaskatax moa Jesús chibani bain kaa iki
Jatian moa Jerosalénhain nokóti ochóma ja Betfagé betan Betania jema bekeiba iká Olivos janeya mananman nokóxon jaonmea onanai rabé Jesossen raana iki
Noa ponte iká jemaxoko ikainko kabékontanwe Jain kaxonra tsoabi jan peyakai peokootamapari borro bake nexakana maton nokoi kaai Ja choroxon ea bexontankanwe
Jatian jaweatiki maton choroai akin mato yokákana jato yoitankanwe Non Ibora jan keenai Ramabixokora mato non jakiribi bexonai akin atankanwe akin jato aká iki
Jaskáakin yoia kabékonxon baikexa iká xobo xepotiain nexaa borro bake nokoxon chorokana iki
Jatian jatíribi jain ikábaon jato yokákinkana iki
Jatian Jesossen jaskáakin yoiti yoiwana keskáakin yoibekona jato bomareskana iki
Jaskáaxon borro bake Jesús boxonkana iki Boxon jaton taribaon pekakaaxonkana Jesús jan peyakax kaa iki
Jatianra kaaitian jaon rarokin ichaxon jaton taribo bainapo kakaaxonkana iki Jatiribibaonbiribi pei xatexon bainapo tipinxonkana iki
Jatian ja rekenain boaiboyabi ja chinitain beaibo neskati koxin saa ibainkana iki
Nonra mia jowé akai mia riki ja Ibon janenko joái
Jatian nete xabáketian jawen joniboyabi Betaniainoax kaai Jesús jawékiakasa iki
Kakin ochóxonbi higo icha peia merataanan bimiara ibirai ixon oinni kaa iki
Ja kaxon oinnabi pei ichayares iká iki jawen bimititianmapari ikax
Jatian jaskara oinxon Jesossen ja higo yoia iki
Jatian Dios rabiti xobo meran jawe jawékibi botima jato yoia iki
Jainxon jato esekin neskáakin yoia iki
Nokon xobora iti jake jatíbiainoa jonibaon jainxon orankanai xobobiribi Ikaxbi matonra imake jainoax yometsoti xobo akin jato aká iki
Jatian nete xabáketian jakiribi yamékiri kakin oinna ja higo nia iibata moa taponyabi tanoa iká iki
Jatian jaskata ointaanan xinanrixon Pedron Jesús yoia iki
Oinwe Maestro Ja jakonmaanon ixon min yoiibata higora moa tanoke akin
Nenoax tsekékaini kaax aniparon pakétanwe akin Jatianra Diossen imaxonti iki ponté xinanxon ja en yoia keskára ea imaxonai ixon ikonhaketian
Jakopira en mato yoiai jatíbi maton orakión meran yokatai jawékibo moara non bike ixon xinanxon akanwe Jatianra maton biti iki
Jawetianki maton oranai ja wetsaboki mato jakonmaatabo moa xinanxonyamakanwe Ja naikanmea maton Papa Diossenribi maton ochabo moa xinanxontima kopí
Jaskatax Jerosalénhain boribakana iki Jain kaax Dios rabiti xobo meran Jesús jikiax kawantanaitian sakerdotebaon koxibo esé onanbo itan jodíobaon joni koxibo jaki bekana iki
Jawe koxi ixonki akai min jaskáakin Tsonki mia jaskáati yoia akin
Tson ati yoiaki Joanman jato baotizana iki Diossen iamax jonibaon ati yoiaki aká iki Ea yoikanwe akin
Nonki jawekeska yoiti iki Diossen jaskaáti yoiara jato imaa iki akin non akábira
Jawekopiki maton ikonhayamaa iki Akin noa ati iki
Jatian jonibaon ati yoiara aká iki akin non akábira noki jonibo ramíti iki iki ikana iki Jaskárakana iki ja Joan jatíxonbi profeta onankana iketian
Jaskákinra Jesús yoikana iki
Nonra onanyamake akin
Jatian Jesossen jato yoixokoa iki
Jaskara iketianra enribi mato yoiamai tson yoiatonki en jaskarabo akai ixon akin
Jatian ova tsekati senenketian ja wai ibon jawen yonoti joni jatoiba raana iki ja jan bititii jatíribi ova bimi jatoibakea bixonon ixon
Ikaxbi raankenbi ja jonibaon yatanxon rixkionxonres jawebioma raankana iki
Jaskáakanketianra wetsa jawen yonoti jatoiba raanribia iki ikaxbira tsakaxon maxteyonkana iki Jaskáax jakonmaibiresbo jaki yoyo ikana iki
Jatianra wetsa jawen yonoti raanribia iki kakenbi jaribi retekana iki Jaskákana pekáora icha jawen jatíribi yonotibo jato raanribia iki Jatianra bokanketian jatíribibo rixkionkana iki itan jatíribibo retekana iki
Jatianra moa westíora joniabichoxoko baneta iki Já iká iki jawen noi bake Jara senentiainbi raana iki jara ea jakonxamanxonres bixonkantiki ixon xinantaanan
Nato riki ja jawen papan wai jan biti Retenon akanwe jatianra noakaya wai ibo iti iki ikibo
Jaskáxon yataanan ja wai ibon bake retekana iki Jaskáaxon jawen yora waimaan boxon potakana iki
Jatianmein ja wai ibon jato jaweati iki Jaweamakan kaxonra ja teetai jonibo reteti iki Jaskaáxonra wetsabo jawen wainko imati iki
Matonki ja wixá meran iká joibo yoyo ayosma iki Ja Wixá meranra ikai neskati Ja xoboaibaon rotokana makanra jákaya jaki kikini xobo koxiti makan baneta iki
Natora Diossenbi imaa iki jakopíra noa ikonbiresi ratékanai akin jato aká iki
Jaskata pekáo jawetii fariseobo betan Herodes rabékinaibo Jesússiba raankana iki
Jabaon kaxon yokata jakonmaibo Jesús yoyo iketian ramiati xinanxon
Ikaxbi beparankinres akanai onanxon Jesossen jato yoia iki
Jawekopiki maton ea jakonmain pakémati xinanxon tanai
En oinnon ja koríki ea neri bexonkanwe akin
Bexonkanketian oinxon jato yokata iki
Tsoa jisárin itan tson janerin nato koríkiain iká
akin Jatian yoikana iki
Jatian jawetii sadokeobo Jesús oinni bokana iki Jabo ikana iki mawatax jirikanti ikonhayamaibo Jakopi jakiriakin Jesús yokákana iki
Jatian jaráa iki kanchis jawetsabires Jaton rekenra japari wanoaxbi bakeamabi mawata iki
Jatianra japekáo iká jawen wetsan ja ainbo bia iki Ikaxbi jabé bakeaamabiribi mawata iki Jatian jaskaribi ja kimixa itin iká jawen wetsa winota iki
Jatian senentiainbi ja ainboribi mawata iki
Jaskara iken ja kanchisxonbi awinhani ikaxmein ja jiriti nete nokoketian
Jaweraton awin inoxiki ja ainbo
Jatian Jesossen neskaa iki
Matora xinan meran benotabo iki Ja wixá meran yoiai joibo itan Diossen atipana koxi onanyamaa kopí
Ja mawábo jiriaxa tsoa jonibi wanoyamanoxiki itan tsoa ainbobi benoyamanoxiki Jatianra ja naikanmea ángelbo keskáres inoxikanai
Jatian Ja mawatabo jiriti ja Moiséssen wixani meran yoiaiboki maton yoyo akama iki Jainra yoiai ja zarza jiwi tiritai meranxon Diossen neskáakin Moisés yoini
Ea riki Abrahamman Dios jainoax Isaaknin Dios itan Jakobnin Dios akin
Jatian jainxaman jato Jesossen yoia ninkatax westíora esé onan joni joxon yokata iki
Jawerato senenhati joikayarin ja jatíbi esébo xewina akin
Jatian Jesossen yoia iki Ja jatíbi esébo xewina senenhati joi riki neskara Ninkákanwe Israel jonibo ja non Ibo Diossiki jabichores non Ibo
Akonkin jatíbi min jointiaxonbi min kayayaxonbi min xinanyaxonbi itan min koxiaxonbi min Ibo Dios noiwe iki iká
Japekáo iká riki
Minbix noikaata keskáribiakin wetsaboribi noiwe iki iká
Jatian esé onan jonin yoia iki
Ikonra min yoike Maestró westíorabicho riki non Dios wetsara moa já pekao yamake
Jawekopiki ja esé onanbaon ja Kristora Davidkan bake iki ixon yoikanai
Ja David inike Diossen Xinanman imaa já yoii neskati
Ja Ibonra yoia iki ja nokon Ibo
Nokon mekayao yakáwe ja min rawibo en mia jatoaresmai kaman iki
Ja Davidkanbi Ibó akin akai ikaxki
Jawe keskatax ja Kristo Davidkan bake iti atipana
Jatian jato esekin Jesossen yoia iki neskákin
Jain tsinkiti xobo meran jikiaxbo ikanai rekenaixaman yakátininbores keeni itan jakonxaman ikainxonbores pitin keeni
Jatian Jesús yakata iká iki Dios menikin jain koríki napóxonkanai ponté Jainxon oinna iki Dios menikin napókanaitian Ja icha koríkiabaon icharibi akana iki
Jaskaai iikanainbi westíora jawebioma benomaata ainbo joxon Dios menikin rabé chorix koríkixoko nanea iki
Jaskáketian oinxon jaonmea onannaibo tsinkixon yoia iki
Ikonxamanra en mato yoiai nato jawebioma benomaata ainbaonra jatíbibo xewinbainbires Dios koríki menike
Icha koríkiabaonra jaton koríki texeabores menike Ikaxbi nato ainbaonra jawebiomaxoko ixonbi jatíbi já jayata koríkixoko Dios menike akin jato aká iki
Jatian Jesús Dios rabiti xobomeax pikotaitian westíora jaonmea onanaitonin yoia iki
Jatian Jesossen yoia iki
Jatian Jesossen jato yoia iki
Eki yoimeetaxa icha benóxikanai jabora inoxiki
Ea riki Kristo iki ikaibo Jaskaáxonra icha jonibo jato paranoxikanai
Jatian wetsankobo reteanankanaibo itan moa reteanantibores ninkataxbi ratéyamanoxikanwe Jaskarabora iti jake ikaxbira nete senenamapari inóxiki
Jainoaxibira nato mainmeabo betan wetsa ochó mainmeabo reteananoxikanai Jainoax apobora wetsa ochokea apobo betan reteananoxikanai Wetsanko wetsankobora niwannoxiki Jainoaxibira jawékiatinin inoxikanai Jaskara onitsapiti jawékibora ja peokooti ikaibopari iti iki
Ja nete senenamatianbira jatíbiainpari ja ikon joi yoikaati jake
Jainxon jonibaonra jaton wetsabi retekanon ixonbo jato yatanmanoxikanai Jainxon papabaonribi jaton bakebi jato yatanmanoxikanai Jatian bakebaonra jaton aniboki kikini sináxon jato retemanoxikanai
Jainxonra ea kopi jatíbi jonibaon mato omísnoxikanai
Ikaxbi jaweratoboki eki koxii jenéyamai jabora kixpinnoxikanai
Jaweratoboki ja neten jaton xobo bochiki iki jabora moa naman jotima iki itan jaton jawékibo bii moa xobon jikitima iki
Jainoax ja wainko ikábora jaton perakooti chopa biibobi moa xobonko bekantima iki
Jawe iresaipanon Ja nete nokóketianra noibati inoxikanai ja tooyabo itan ja bake xoma amakin jenemamabo
Jaskara iken Dios orankanwe neskara jawékibo oitian napo iamanon ixon
Jatianra inóxiki akonbireskin masá teneti nete ja Diossen nete joniakin peonontianbira tsonbi jaskáakin masá teneama iki itan japekaora moa jaskátibo yamanoxiki
Ja masá teneti netebo non Ibon basibires imaabira tsoabi kixpinyamakeanke
Ikaxbi jawen katota jonibo noixonra Diossen ja masá teneti nete basima itiakin imaa iki
Jawekeska ixon akanti iki mato yoikin
Oinni bekanwe neno riki Kristo akin Iamaxon ono riki oinni bekanwe akin Mato jaskáakanabi ikonhayamanoxikanwe
Ja netebaonra ikonma Kristobo itan ikonma profetabo bexon ja oinxon onanti jawékibo itan rateti jawékibo anoxikanai jaskáxon jato parannoxon Jawekeska ixonra ja Diossen katota jonibobi jato parankantiki
Ikaxbi jaskákinbo moa masá tenekana pekáora bari nokanoxiki Oxenribi moa yamé tenayamanoxiki
Wixtínbora naikanmeax maannoxiki Jainoaxa ja naikan iká koxi jawékibo xakónoxiki
Jatianra ja jonin Bake nai koinman jawen atipana koxia itan jawen penéyabi joaitian oinnoxikanai
Janra ja ángelbo raannoxiki jawen katota jonibo ja mai senenainkonia itan ja nai senenainkoniabi jato tsinkinon ixon
Ramara higoki yoinhanan en mato onanmai Ja higo jawen peibo tinini keyotax pechokooketian oinxon akai maton onankin moara baritiati ochóma iki ixon
Jaskáakinribira ja yoia keskábo ikai oinxon maton onanti jake ja jonin Bake jotira moa ochóma iki ixon
Enra mato ikonxaman yoiai ramatian jaa jonibo jarésparikankebira neskarabo senenti jake ixon
Ja nai betan maira keyónoxiki ikaxbi nokon joira jawetianbi keyóyamanoxiki Kristo joti nete onanyamakana
Ikaxbi ja netexaman itan ja hora jotira tsonbi onanyamake Ja naikan iká ángelbaon itan ja Bakenbira onanyamake Nokon Papanbichoresa onanke
Jaskara iketian oxaa keskábo iamai koirannai keskábo ikanwe Matonra onanyamake jawetiankayaki jaskarabo iti iki ixon
Jaskara iken oxá besoabo keská ikax moa manatares ikanwe Matonra onanyamake ja xobo ibo jatian joti Jawe keska ikaxa joti iki yantanxoko yamé pochínikon atapabene keotaitian iamax nete xabataitian
Ja en mato yoiaiboribira jatíbibo en jato yoiai
Jaskarabo inontianra rabé neteres maxkata iká iki moa Paskoa fiesta iti nete itan levadoraoma aká pan piti fiesta neteribi
Jatian sakerdotebaon koxiboyabi ja esé onanbo bekana iki ja Jesús paranhanan yatanxon reteti xinanyanix
Jaskáaketian oinnax jatíribi jain ikábo sinati jatobiribi yoyo iki neskákana iki
Jaweatiki aká ja kikinbires kopí ininti yoyókin
Jakayara ike ja kimixa pacha nete teexon koríki bititii senen maroti Jaskáaxon ja jawékiomaxokobo jato akinox ikibo Jaskatax ja ainboki jakonmaibo yoyo ikana iki
Jawekopiki mato jaki ramitai
Jan ea jaskáara jakon jawéki iki
Ja jawebiomaxokobora jatíbitian mato betanbi inoxikanai Jaskara ikenra mato keenatian maton jabo akinti atipanke Ikaxbi eara neno jatíbitian mato betanbi iamanoxiki
Nato ainbaonra jawen atipana senen ea jakonhake Jayá ea miinkanon ixonra inintinin nokon yora ea inínhaxonke
Ikonxamanra en mato yoiai
Jaweranoxon inonbira nato netenxon Diossen joi yoikin nato ainbaon ea jaskáani yoinoxikanai akin jato aká iki Jakonhai keská ixonbi Jodassen Jesús jakonmaa
Jaskáketian ja jaonmea onanai jawen chonka rabéainoa Jodas Iskariote sakerdotebaon koxiboiba kaa iki jato Jesús yatankiinoxon jato betan xinan akí
Jatian ja levadoraoma aká pan piti fiesta peokoota nete itan Paskoa iketian ja karnero bake retekanai netenra jaonmea onanaibaon Jesús yokákana iki
Jawerano kaxon ja Paskoa netetian non piti axontininki mia keenai akin
Jatianra Jesossen jaonmea onanai rabé raankin yoia iki
Maton jaskáara ja bochiki iká ani nachite moa jainxon pitires inon ixon benxoayonkana mato oinmati iki
Jaskáakin yoia jaonmea onanai rabé kabékona iki Boax jeman nokóxon oinkana ja Jesossen jato yoiwana keskáxaman nokobekona iki Kaxon ja Paskoa neten piti moa akana iki
Jatian moa mesankoxon pii yakáxon Jesossen jato yoia iki
Ikonxamanra en mato yoiai ja ebetan pii itina mato westíoratonra ea jakonhai keská iikinbi ea jakonmaanoxiki akin
Jaskáakin jato yoia masá xinankana iki jainxon westíoraxonbo Jesús yokápakekana iki
Jatian jato yoia iki
Ja mato chonka rabé ikainoa ja en akai ratonribi ebébi pan montanai riki jan ea jato yatanmati
Ja Wixá meran jaskáti yoiai keská senennon ikaxa ja jonin Bake mawáti jake Ikaxbi
Jawe iresaipanon jakonhai keská ixonbi ea jan jakonmaati
Jakonkayara ikeanke já joniama akin jato aká iki
Ja pii iikanaitian pan bixon Jesossen Dios iráke aka iki Jaskáaxon ja pan tobapakexon jato menikin yoia iki
Pikanwe natora nokon yora iki akin
Japekaora ja xeatia vasoribi bixon Jesossen Dios iráke aka iki Jaskáatanan jato menipakea jatíxonbi xeakana iki
Jato menikin yoia iki
Nato riki nokon jimi janra ja senenhabekonti joi Diossen aká onanti imai Ja jimira chikotai icha jonibo kixpinmeekanti kopí
Jatian moa bewai senentaananra Olivos janeya mananman bokana iki
Oveja koirannai joni en reteketianra jawen ovejabo janbisnoxiki iki
Ikaxbi jakiribi jiriaxa mato kaamatianbi eapari Galileanko kanoxiki akin jato aká iki
Jaskáketian Pedron yoia iki
Wetsabaon miabicho potakenbira en mia ayamanoxiki akin
Ikonxamanra en mia yoiai rama yamébira rabeti atapa keotamabi ea onanaxbi mia kimixai parananoxiki akin
Jainoax Getsemaní janeya wainko bokana iki Jainxon Jesossen jaonmea onannaibo yoia iki
Enpari oranbatanon nenobi yakáxon ea manakanwe akin
Kakinra Pedro Jakobo jainoax Joantiires jato ioa iki
Kaaibi Jesús raketi kikinbiresi onisa iki
Jatian jato yoia iki
Eara ikonbiresi mawákasnon kaman onisai nenobipari ikanwe oxayamakanwe akin
Jato jaskábaini orichaaxoko kaax maikibi bekepixon orana iki Ati ixon masá tenemayamanon ixon
Papá minra jatíbi atipanke Jaskara iken min keen iketian masá tenetiainoa ea pikómawe Ikaxbi nokon keena keská ea imayamawe mia keenai keskáreskaya ea imawe akin
Minki westíora horatanibires oxá teneti atipanymaa
Oxayamakin orankanwe matora ochanake Xinan meranra mato ati xinanya iki Ikaxbi maton yorara yosma iki akin
Jatian Jesús orani karibaa iki Kaxon awana keskáribiakin orana iki
Jainoax jakiribi joxon jato oxaa nokoribia iki Oxakaxorai betireskana jatian jaskáxamanhakin Jesús yoitibobi atipanyamakana iki
Jatian moa ja kimixa itin jakiribi joxon jato yoia iki
Matoki oxaa itan tantiabopari ikanai Weníkanwe Moara ja jonin Bake ochaya jonibo yatanmakanti hora nokóke
Ja kaxon betsó akaitian yatanxon koiranxamanxon bokanti
Jatianra jaki ochómakiranxon Jodassen Jesús neskaa iki
Maestró akin Jaskáatanan betsó aka iki
Jaskáaitian oinxon Jesús yatanxon nexakana iki
Jatian Jesossen já yatani bekanabo yoia iki
Eaki yometso iki ja espadayabo itan jiwiabo bexon maton ea yatanti
Jatian jaonmea onannaibo ja Jesúsbicho potabaini jabákana iki
Jaskáakin jabicho potakankebi westíora chopan rakóya bakeranonmanbicho Jesús chibana iki Jatian járibi yatankana iki
Jaskáxon Jesús bokana iki ja sakerdotebaon kikin koxiiba
Jain iokanketian wetsa sakerdotebaon koxiboyabi jodíobaon joni koxibo itan esé onanbo tsinkíkana iki
Jatian Pedroribi ochóxonres Jesús chibanboi kaa iki Kaax sakerdotebaon joni koxin xobo jema ikain jikiax polikiabo betan chii kexa yooti yakata iki
Jatian sakerdotebaon koxiboyaxonbi jodío koxibaon jakopi retenoxon jan jakonma aká yoiti joni benakinbi nokoyamakana iki
Icha joni jaki jakonmai jansoibo yoyo ikanabira jaskáakinxamanbires yoiamakana iki
Jatian jaskákanketian ja sakerdotebaon joni koxin wenixon Jesús yokata iki
Minki jawebi jato yoiamai Ikon iketiankayaki mia jaskaákinbo yoikanai akin
Ikaxbi Jesús jawebi yoyo iamai netéresa iki
Jaskáketian sakerdotebaon joni koxin yokáribia iki
Miarin Kristo ja ani Diossen Bake akin
Ikon já riki ea Matonra oinnoxiki ja jonin Bake jatíbi atipana koxiaton mekayao yakata itan nai koinman joaitian akin
Jatianra jatikaxbi jara mawáti jake iki ikana iki
Jaskáxon jatíribibaon toxbá akana iki Jainxon chopan benéxanan tantax axonbo yokákana iki
Jatian Pedro xobo jema ikain yakáketian sakerdotebaon joni koxin yonoti ainbo joá iki
Joxon ja Pedro chiikan yootaitian jainbikon ointaanan yoia iki
Miaribi riki ja Nazarethainoa Jesús betan nipachaoi joni akin
Enra onanyamake tsoa yoiira mia ibirai akin
Jatian ja ainbaon jakiribi Pedro ointaanan jain charotabo jato yoia iki
Natora Jesossen joniribi iki akin
Ikaxbi jakiribi Pedro paranaa iki Jaskákenbi jain charotabaon jakiribi yoikana iki
Ikon riki mia jawen joni Miara Galilea joniribi iki akin
Jaskáakana kikini paranakin Pedron jato yoia iki
Jatian nete xabáketian sakerdotebaon koxiboyabi jodíobaon joni koxibo jainoax esé onanbo itan jatíbi jodíobaon joni koxiboribi tsinkíkana iki
Jaskáxon moa Jesús nexayonxon Pilatoiba bokana iki
Miarin ja jodíobaon apo
Minbira moa yoike akin
Jatian ja sakerdotebaon koxibaon jan akáma icha jawékibobi yoixonkana iki
Jatian Pilaton yokáribia iki
Minki jawebi jato yoiamai
Jatian Pilaton axé iká iki Paskoa fiestatiibi westíora preso ja jonibaon yokáketian pikoti
Jatianribi iká iki apoki yoitimakin joni reteabo betan westíora joniribi Barrabás janeya kárkel meran akana
Jatian Paskoa fiestatiibi Pilaton pikoai iketian jaiba icha jonibo bekana iki westíora pikoxonon ixon yokati
Ja jodíobaon apo en pikoxontiki mato keenai akin
Pilatonra moa onanna iká iki ja Jesúski notsikinres ja sakerdotebaon koxibaon jaiba bekana
Ikaxbi sakerdotebaon koxibaon moa jonibo yoia iká iki ja Barrabás jato pikoxonon ikax saa ikanti
Ramaki ja jodíobaon apo akin maton akai joni en jaweatiki akin
Jawe jakonma akákayarin
Jatianra sontárobaon ja apo jain iká xobo jemanko Jesús bokana iki jain sontárobo ikain Jainra jatíbi sontárobo jainbicho tsinkíkana iki
Jaskáaxon jan perakooti joxinyame chopa sawemakana iki Jainxonribi moxa maiti maimakana iki
Jaskáatanan jiwin mapoki rixkixon toxbá akana iki Jainoax jabebon chirankokana iki rabiai keskati
Ja Jesús bokanaitian Kireneainoa Simón janeya joni wainkoniax joaitian bechikana iki Já iká iki Rofo betan Alejandron papa Ja jonira keenyamainbi Jesossen koros bomakana iki
Jaskáaxon Jesús Gólgota mananman bokana iki Ja joi iki Mapo xao iki iká
Jain boxon mirra moka vinoya meskoa xeamakaskanabi Jesossen ayamaa iki
Ja Jesús korosen akannontian iká iki moa yamékiri iskon hora
Jatian jakopi retekanai joi tablanin wixaxon já manaon tasakana iká iki
Jodíobaon apo iki iká
Jatian rabé yometsoribi iká iki jabébi korosen akana Westíora jawen mekayao wetsa jawen mexkao
Neskatira senena iki ja Wixá meran yoiai
Jatian jain Jesús korosen akanainko winotaibo jakonmai jaki xiroibo bonké bonke iannanbi neskákana iki
Eri Mia iká iki yoyo iki ja Dios rabiti xobo ras ataananra kimixa neteres en jakiribi aríbanoxiki iki
Jaskara ikax minbix kixpinmeetax ja korosenmeax pakéwe akinbo
Jaskaribiira ja sakerdotebaon koxibo betan esé onanboribi jaki jakonmai xiroi ikana iki neskati
Wetsabora kixpinmaa iki ikaxbi janbixbira iti atipanyamake
Jatian moa bariapanketian jatíbiain yameta iki ja kimixa hora yantan kaman
Jatian ja horaribi Jesús koxin saí iki neskata iki
Eloi Eloi Lama sabaktani iki Ja iki
Nokon Diossé nokon Diossé Jaweatiki min ea potabaina iki iká
Jaskatai ninkatax jain ikana jatíribibo neskákana iki
Ninkákanwe Elíassa kenai iki
Jaskáketian ninkaxon westíora jonin ixto kaxon jiwixokotonin esponja akátonin vinagre tsaimataanan Jesossen tsitsianan xeanon ixon ketaxnanax neskata iki
Oinnon akanwe ja korosenmea pakeira Elíasbira joái iki
Ikaxbi Jesossen kikin koxin saí itaanan moa maxkaa iki
Jaskáketian Diossen xobo meran iká jan nachitea chopa bochikiax namani noxita iki
Jatian ja Jesús moa mawata ointaanan ja bebon itina romanobaon kapitán neskata iki
Ikonra iká iki nato joni Diossen Bake iki
Jatian ochóxonres oinni jaweti ainboboribi jain ikana iki Jato xarán ikana iki María Magdalena jainoax ja chiníxoko Jakobo betan Josekan tita María jainoax Salomé
Jatian moa yametaitian oinnax bakix tantiti nete ikai kopí jatikaxbi moa benxokáakanai iká iki
Jatian moa mawata ninkatax ratéxon ja kapitán Pilaton kenaa iki jawetianki mawáibata ixon yokánoxon
Ja kenamaa joxon moa mawata yoiketian ja Jesossen yora boti moa José yoia iki
Jatian ja María Magdalena betan Josekan tita Maríanin jain akanaibo oinbekona iki
Jatian moa tantiti nete winota pekáora ainbobaon ja Jesossen yora raskinoxon ininti marokana iki jan biabo iká iki Magdalainoa María betan Jakobonin tita María itan Salomé
Jatian ja reken nete semana peokootai yamékirixoko moa bari pikotaitian jain Jesossen yora aibakana kininko boax nokókana iki
Kaai yoyo iibainkana iki Tsonparimein jan kini xepoa ani makan noa taranxonai iki
Jatian nokóxon oinkana jan xepoibakana makan moa wetsaori rakata iká iki Ja makanra iká iki kikin ani
Jaskara iketian ja kini chicho jikixon oinkana iká iki ja mekayao westíora bakeranon joxoxaman tapó chopa sawéya yakata Já oinnax ratékana iki
Jatian jan jato yoia iki
Moa botankanwe boxon jaonmea onannaibo itan Pedro yoitankanwe Mato kaamatianbironki japari Galileanko kaai jainoaronki maton ointi iki ja mato yoiibata keskáakin akin atankanwe akin
Jatian moa jiria pekáora ja reken semana nete yamékirixoko Magdalainoa Maríakipari Jesús pikota iki
Ja María iká iki ja meranoa kanchis yoxin Jesossen jokonhayantana
Ja ainbaon kaxon Jesús betan ipachoaibo onisi winii ikanaibo jato kexana iki
Ikaxbi ja Jesús jiria janbixaman oinxon jato yoiabi jabaon ikonhaayamakana iki Jaonmea onanai rabéki Jesús pikota
Jatian jaskata pekáo jaonmea onanai rabé wainko kabékonaitian wetsakeskatibiribi Jesús jatoki pikota iki
Jatian jaskata pekáo jawen chonka westíora jaonmea onannaibo pii ikanaiboki pikóxon jato Jesossen notsina iki já jiria oinnabaon yoiabi jaton keena keskáakinbores xinankin ikonhayamakana iketian
Jainxon jato yoia iki
Jatíbiain botankanwe boxon jatíbi jonibo ja jakon joi jato yoitankanwe
Jatian jaweratoboki ikonhaax baotizameetai jabora kixpinti iki Ikaxbi jaweratobaonki ea ikonhaayamai jabaonra masá tenenoxiki
Jatian ja ea ikonhaax eki koxiabaonra nokon janenko jonibo meranoa yoxinbo pikonoxikanai bená joibaonra yoyo inoxikanai
ronobora yatannoxikanai mawáti rao xeaxbira ramíkantima iki Jaskaribiakinra mekenman tii axonres ja isinaibo benxomanoxikanai akin jato aká iki Naikan Jesús kaa
Jato jaskaákinbo yoia pekáo ja Ibo Jesús naikan keyatax moa kaa iki Kaax Diossen mekayao yakata iki
Jatianra jaonmea onannaibo jatíbiain Diossen joi yoii bokana iki jatianra ja Ibon jato akinna iki ja yoikanai joibo ikon onankanon ixon ja oinxon onantibo jato amaxon
Jesokristora iká iki David betan Abrahamman chiní bake Natobo riki jawen rarebo ipaonibaon janebo
Abrahamman bakera iká iki Isaak Isaaknara iká iki Jakob Jakobkanara iká iki Jodá betan jawen wetsabo
Ja Jodákanabiribi iká iki Fares betan Zera jaton tita iká iki Tamar
Faresnabiribi iká iki Esrom Esrommanabiribi iká iki Aram
Arammanabiribi iká iki Aminadab Aminadabkanabiribi iká iki Nahasón Nahasónmanabiribi iká iki Salmón
Salmónmanabiribi iká iki Booz jawen tita iká iki Rahab jatian Booznabiribi iká iki Obed jawen tita iká iki Rot Ja Obednin bakebiribi iká iki Isaí
Isaíkanabiribi iká iki apo David
Apo Davidkanabiribi iká iki Salomón jawen tita iká iki ja Oríasnin awin ikátiai
Salomónman bakebiribi iká iki Roboam Roboammanabiribi iká iki Abías Abíasnabiribi iká iki Asá
Jatian ja Josíasninbiribi bakea iki Jekonías itan jawen wetsabo jaton rawibaon yatanxon Babilonia main jato bokanontian
Jatian moa jakiribi Babiloniainoax beribakana pekáora Jekoníassen bakeaa iki Salatiel Salatielnin bakebiribi iká iki Zorobabel
Ja Zorobabelnin bake iká iki Abiod Abiodkanabiribi iká iki Eliakim Eliakimmana biribi iká iki Azor
Ja Azornin bake iká iki Sadok Jatian Sadoknabiribi iká iki Akim Ja Akimman bakebiribi iká iki Eliod
Ja Eliodnin bakebiribi iká iki Eleazar Eleazarnabiribi iká iki Matán Ja Matánman bakebiribi iká iki Jakob
Jatian Jakobnin bakera iká iki José jara iká iki ja Marían bene Ja Kristo akin akanai Jesossen tita
Jaskatax Jesokristo pikóni riki neskara
Maríara iká iki Josekan binoxon yoia moa jen ika Ikaxbi biamapari ikenbira María toota iki Diossen Xinanman atipana koxin imaa
Jatian José iká iki ponté xinanya joni jaskara ixonra jonibo bebon María jakonma banémakaxamakin xinanna iki jonéxokores jeneti
Moa jaskáanoxon xinankenbira namá meran non Ibon ángelnin neskáakin yoia iki
José mia riki Davidkan rarebo rakéyamawe María betan wanotinin ja tootara Diossen Xinanman atipana koxin imaa iká iki
Jara Jesús akin min janeti jake janra jawen jonibo jaton ochabo soaxon jato kixpinmanoxiki akin
Nato jawékibora winota iki ja non Ibon jawen profeta neskáakin yoimani keská senennon ikax
Jaskáakin namá meran ja Ibon ángelnin yoiara oxá besotaanan kaxon jan yoia keskáakin moa Josekan María awinhakin bia iki
Ikaxbi ja bakenai kamanpari jabé yoranyamaa iki Jatian moa bakenketianra ja pikota bake Jesús akin Josekan janea iki
Jesússa pikota iki Jodea main iká Belén jemameax Herodes ja mainmea apo inontian
Jatianribira onan jonibo bari pikotaiorikeax beax Jerosalénhain nokókana iki
Ja jodíobaon apo pikóbena bakexokoki jawerano iki
Bari pikotaiori jawen wixtin pikota oinbeiranira ja rabii noa joke akin jato yokákana iki
Jaskákinra jatíbi ja sakerdotebaon koxibo itan esé onanbo jato Herodesnin kenamaa iki Jainxon jato yokata iki Jaweranoax Kristo pikótiki yoikatikanai ixon
Jatian yoikana iki
Jodea main iká Belénhainoax itira yoikanike jaskara yoikinra ja profetanin wixanike
Ja Belén jemara Jodá main iká ani jemabo xaran jakonmaxokoira jemama iki Jainoaxkaya westíora apo pikóxon jan Israel jonibo jato akinti ikax ikira ikai akin akana iki
Jaskáakanara jonéxoko ja onan jonibo jato kenamaa bekanketian yokáxon Herodesnin onanna iki jatianxaman wixtin pikota merakana
Jaskáa pekáo moa Belénhain raankin jato neskáa iki
Botankanwe boxon jawekeskarainxamarin ja bake ixon benatankanwe jatian moa nokoxonra maton ea kexanti iki enribi kaxon já rabixokoti kopí akin
Jaskáakin ja wixtin oinnax ja onan jonibo kikinbiresi rarokana iki
Moa onan jonibo bokana pekáo non Ibon ángelnin namá meran José yoia iki
Oxá besotaanan wenixon ja bake betan jawen titabi Egiptonko jabákintanwe Herodesninra ja bake retenoxon jato benamati jake
Kaax jainpari itanwe jakiribi mia jonon ixon en mia kexanai kaman akin aká iki
Ja yamébi oxá besoax wenixon Josekan ja bake betan jawen titabi jabákinkin Egiptonko jato boá iki
Kaax Herodes mawatai kamanpari jain ikana iki Ja profeta meranoax nokon bakera en Egiptonkonia kenamanike iki non Ibo yoyo ini joi senennon ikax
Jaskataxa ja profeta Jeremíasnin yoini joibo senena iki
Jatian moa Herodes mawata pekáora Egiptonkobipari iketian José ja Ibon ángelnin namá meran yoiribia iki
Oxá besotaanan weníxon ja bake betanbi jawen tita jakiribi Israel mainko iotanwe ja maton bake retekasi ipachoaibora moa mawákanke akin
Jaskáa oxá besotaanan wenixon Josekan ja bake betanbi jawen tita jakiribi jato Israel main ioa iki
Jatian kakinbi ja Herodesnin bake Arkelao jawen papan toan Jodeain apo iká ninkatax raketi jain kakaxamaa iki
Ikenbi Diossen namá meran yoia moa jain kayamai Galilea mainres kaa iki
Jain nokotax Nazaret jeman jaai bokana iki
Jaskarabora winota iki Nazarethainoa akin Jesús akanti profetabaon yoikatitai senenti kopí
Ja netebaonribira jato baotizanai Joanman ja Jodeain iká jain joni jayamainkoxon jato joi yoia iki
Maton jakonma xinanbo akonkin jenekanwe ja Diossen ikinaton jati netera moa ochómabires iki akin
Ja Joan jaskáti yoiira inike ja profeta Isaías neskati
Jain joni jayamainkoniaxa joni saí ikai
Non Ibo bai benxoaxonkanwe jakonxamanhakin ja bai pontexonkanwe iki
Jatian jan joi yoiai ninkatira icha jonibo Jerosalénhainoax itan Jodea mainmeaxbo bekana iki Jainoax ja Jordán main iká ochómakeaboribi bekana iki
Jatian jaton ochabo kexakanketian Jordán weanmanxon jato Joanman baotizana iki
Ikenbi icha fariseobo betan sadokeoboribi Joanman jato baotizanon ikax bekana oinxon jato neskáakin yoia iki
Tsonki yoia ja masábires tenetiain kati iitibi matoribi kixpinti
Ikonkon moa maton jakonma xinanbo jenea onanti iti kopíkaya moa jakoni jakanwe
Matonbinix Noakayara Abrahamman chiní bakebo iki iamakanwe Diossenra nato makanbo inonbi Abrahamman chiní bakebo itiakin joniati atipanke
Ja yamira moa taponyabiakin jiwi xatetires inon ixon ja namanbi rakana iki Ja jakoni bimiamai jiwibora moa yamin taxteanan chiikan menokanti jake
Jaskákenbi Jesús Galileankoniax Jordán wean ikain kaa iki jain Joan iketian jan baotizanon ikax
Jaskáabi Jesossen yoia iki
Ramabichores jaskara anon awé jaskara itin Dios keena jawéki non senenhakayara jakon iti iki akin Jaskáakin yoia Joanman baotizana iki
Ja moa baotizana mapetaitianribi nai chopeta iki
Jaskaketian Jesossen oinna iki ja Diossen Xinan xotó keska joáx jaonbi peyakatoxiai
Jaskataitianribi naiorikeax yoyo ika iki neskati
Nato riki nokon noi bake jaonra ea ikonbiresi raroai iki
Jaskata pekáo Diossen Xinanman jain joni jayamainko Jesús boá iki Satanássen tananon ixon
Jatian moa chosko chonka nete itan chosko chonka yaméribi jawékiaama ikax moa jawékiakasa iki
Jatian ja Jesús ochamakaskin tanai Satanás jaki joá iki joxon yoia iki
Diossen Bakekon ixon nato makanbo pan imawe akin
Jaskáabi Jesossen neskáa iki
Diossen kirika meranra yoiai
Jawékiatininbichora joni jayamake Diossen yoiai joibo senenhairibikayara joni jati jake ikira ikai akin
Japekaora Satanássen Jesús Jerosalénhain boríbaa iki Jainxonra ja Dios rabiti xobo bochiki boxon
yoia iki
Ikon Diossen Bake ikax nenoax naman choronwe Wixá meranra yoiai
Diossenra jawen ángelbo raanti iki mia koirannon ixon Jatianra paketamabi mia jabaon weninti iki min tae makanki choxíkaintima kopí iki ixon akin
Diossen joi meranra yoiai
Non Ibo Dios jawetianbi tanatima akin
Jainxonra jayá senentiainbi ja Satanássen manan keyá ikain boríbaa iki Jain boxonra jatíbi nato netemea ani jemabo oinmaa iki jaton ani jawékiboyabiakin
Jaskáaxon yoia iki
Ebebon chirankooxon min ea rabiketianra jatíbi nato jawékibo en mia meniti iki akin
Jaskáaketianra Jesossen neskáa iki
Nenoax katanwe Satanás Diossen joi meranra ikai
Non Ibo Diosbichores rabikanwe itan jabichoresibi jawen keenabo axonkanwe iki akin
Jatian Jodeain iikinbi kárkel meran Joan akana ninkatax Jesús Galileanko kaa iki
Ikaxbi Nazaret jemanko banéyamai ja Galilea ian kexa iká Kapernaúm jemankores jaai kaa iki ja Zabolón betan Neftalí jonibaon mainko
Jaskara iti yoikin ja profeta Isaíassen wixani keská senennon ikax Jara inike neskati
Ja Jordán keiba itan aniparo ochóma iká Zabolón betan Neftalí main jakanabo jainoax ja Galileanko jakana jodíoma joniboribi ninkákanwe
Ja yamé keska meran jakátiai jonibaonra moa westíora joé oinkanke ja onsá mawá meranbires jakatiaibora moa jato joekan tenake iki iká
Jainxonra moa joi yoikin peokin jato Jesossen neskáa iki
Jatian Galilea ian ketani kakinra já wetsa rabébires rikani iibekonaitian Jesossen nokoa iki Ja iká iki Simón Pedro betan jawen wetsa Andrés Jabo iká iki yapan teetaibo
Ea chibankanwe jonibo biai itiakinbiribi en mato imanon akin
Jato jaskáa jatianbi jaton rika jainbi jenebaini jabé kabékona iki
Jatian orichaa kakinra já wetsa rabébires Jakobo betan Joan Jesossen nokoribia iki jaton papa Zebedeo betanbi botenxon rika onai iitaitian
Jainoa jato kenaa iki
Jato jaskáakin kenaatianbi ja boteyabiakin jaton papa potabaini Jesús betan kabékona iki Icha joni Jesossen akinna
Jaskarabora jatíbi Siria main ninkakaata iki jaskara ninkáxonra meskó isinyabo bexonkana iki Yoxin naikiabo maxkaibo yora koxiamaibo jainoax meskó keskati chexakaati isinaibo Jaskarabora jato Jesossen benxoaa iki
Jatianra kikinbires icha joni Galileankoniax Dekápolissainoax Jerosalénhainoax Jodeainoax itan ja Jordán keibakea iká mainmeaxboribi Jesús chibani bekana iki
Jaskati joni icha bekana oinnaxa mananman mapetax Jesús jain yakata iki
Jatian jaonmea onannaibo ja patax bekana iki
Jainxon jato esekin peoa iki neskáakin
Dioskires ikoni koxiax jakanabora Diossen raroxaman imati iki Jabora jawen neten jato Diossen ikintibo iki
Moa jato meran jakonma xinan yamaabora Diossen raroxaman imati iki Jabaonra Dios oinnoxiki
Jakonxaman jakanon ikax jato akini teetaibora Diossen raroxaman imati iki Jabora ikon Diossen bakebo riki akin akanti iki
Ja itibi keskati jaketian jakonmaakanaibora Diossen raroxaman imati iki Jabo riki jawen neten jato Diossen ikintibo
Ja ea kopi ramiakanaibo ja masá tenemakanaibo itan ikámainkobi jato join imakanaibora Diossen raroxaman imati iki
Matobo riki nato netemea taxi keskabo
Ikaxbi ja taxira moa jawen moka keyotax jawekeskataxbi mokayamai jara moa jakonma iketian jema napon potatires iki jonibaon winókin jamáreskanon ixon
Matobo riki nato nete jan tenaa joé keskabo Westíora jemara manan maxkaten itinax joné iti atipanyamake
Tsonbira joé keteaxon jawékinin mapoyamai Jaskáyamakinra bochikixamanres peyasankanai jatíbi ja xobon ikábo ja joekan jato tenati kopí
Xinanyamakanwe ja Diossen esé itan profetabaon yoiai joibo jawemabi itiakin imai ea joá Eara jawemabi itiakin imai joáma iki Ja esekan yoiaibo senenti kopí riki ea joá
Ikonxamanra en mato yoiai
Ja nai betan mai japariketianra westíora joibi ja esé non soananti atipanyamake jatíbi jan yoiaibopari senenai kaman
Jaskara kopí tsoabaonki ja esé meran iká senenhati joibo atibires keskáxokobobi senenhayamai itan wetsaboribi jaskati jati jato onanmayamai jabora Diossen ikinaton jatinko jawemabi ikanti iki
Ikaxbi ja esekan yoiai keskati jaxon wetsaboribi jaskati jati jato onanmaibora Diossen ikinaton jatinko kikin jonibo ikanti iki
Matonra onanke ja moatian Moiséssen yoini joi ja iki
Ikaxbi enbiribira mato yoiai
Jaskara kopí jainxon Dios yoina menoxontiainko Dios meniti jawéki boxonbi atiki ja miki sinatai joni min xinanrikin
Enra mato pontéxaman yoiai
Matonra moa ninkata iki
Ikaxbi enbiribira mato yoiai
Jaweratoboki westíora ainbo oinnax jaon keenai janra wanoya ixonbi jawen xinan meran moa jabé yoranke ixon
Jainxon Moiséssenribi neskáakin yoinike
Ja jaton awin potaibaonra moa potaa iki iká kirika wixá jato meniti jake akin
Jainxon maton ninkáribia iki ja Moiséssen maton rekenbo neskáakin yoini
Maton ati yoiabo senenhanoxmabi Diossen janenkora non senenhai iki iamakanwe akin jato aní
Ikaxbi enbiribira mato yoiai
Jainoax mai janetaananribi jaskáyamakanwe jara jainribi itinke Nin Jerosalén janetaananribi jaskáyamakanwe Jara ani Apo Diossen jema iki
Jainoaxibi maton mapokibiribi jaskáyamakanwe matonra jawekeskaaxonbi westíora boobi wiso iamaxon joxo imati atipanyamake
Ikaxbi enbiribira mato yoiai
Jakonmaakana jato kopikin jakonmaayamakanwe jaweratobaonki mato mekayao tamoki tantax akai wetsaori jato amaribikanwe
Sináaxon mato koton bichinkaskin akana mato jan perakootiribi jato menikanwe
Teaxon mia westíora kilómetro jawéki papimakana rabé kilómetro jato boxonwe
Wetsaxon inonbires mia jawéki yokata jato meniwe Jainxon banexonoxon mia jawéki yokákana jatoki yoaxiamawe Rawíbo noiti yoii iká
Matonra moa ninkata iki
Mibé joni noiwe ixonbi ja min rawíbichores omiswe iki iká esé
Ikaxbi enbiribira mato yoiai
Ja maton rawíbo noikanwe jainxon jan mato jakonmaaiboki orankanwe
Jatianra mato itiki ja naikan iká Papa Diossen bakebo Jan akai jakon itan jakonma joniboki inonbi bari pikómakin Jainxon aríbai yoiti itan yoitima joniboki inonbi jato oi maanmaxonkin
Jatian jan mato noiabores jato noixonki
Ja apo kopíakana koríki tsinkiaiboribira jabé raenanaibo betan jaskatai
Jainxon ja mato betan joi akaibores maton jato salodanabira bená jawékima iki ja Dios ikonhayamai jonibobira jaskakanani jakanke
Matora iti jake jakonman senenabo ja maton Papa Dios naikan iká keskaribi
Maton jaskáakinres akaitianra ja maton biti jawékibo ja naikan iká Papa Diossen mato menitima iki
Jawetianki ja maxkatabo min jato akinnai tsoabi jato kexanyamawe ja min mexkaokea mekemanra onanti yamake ja min mekayaokea mekenman akaibo
Ikaxbi jawetianki minbiribi oranai min xobonko jikixon xepóti xepotaanan jonexoko ja min Papa Dios yoyo awe
Orankin jawetianbi ja joibicho bane banekin yoiamakanwe ja Dios ikonhayamai jonibaon akai keskáakin Jabaonra xinannai iorai yoyo ikaitian jato Diossen ninkáxonti
Matonra neskáakin oranti jake
Non Papa naikan iká jatíxonbi mia ikon Dios onanbakanon
Jowé non apo iki abákanon jatíxonbi nato main ikábaon min keena keskáres akin ja naikan ikábaon akai keskáakinribi
Rama ja jawékiati noa netetiibi maxkataibo noa meniwe
Non ocha akábo noa xinanxonyamawe ja noki ochaabo moa non jato xinanxonyamai keskáribiakin
Xinan meran akásti jawékiain pakémayamakinkaya Satanássen jakonmaanaketian noa koiranwe
Wetsabaon jakonmaaka moa maton ja jato xinanxonyamaitianra ja naikan iká maton Papa Diossenribi mato ja xinanxontima iki
Ikaxbi wetsabaon jakonmaaka maton ja xinankin jeneyamaitianra maton Papa Diossenribi mato ja xinanxonkin jenetima iki Ayonanti yoii iká
Jawetianki minbiribi ayonanai jakonireskaya boexeewe itan min bemananribi chokawe
Min ayonanai jonibaon onantima kopí Diossenbichoresa onanna iti jake Jatian min joné akenbi moa oinna ixonra ja min biti jawékibo mia meniti iki Naikan iti jawékibores kaiati
Nato mainxon icha jawéki kaiakasi iamakanwe Ja jawékibora arai keyotai jatíribibora jawen ibon pia payotai jainxonra yometsobaon mato yometsoati atipanke
Naikanra jaskarama iki jainkaya icha jawéki kaiakanwe jainra jawékibo arayamai jawen ibon pia payótibo yamake itan yometsoboribi yamake
Jaweranoki min icha jawéki kaimaa itina jainresa min xinan itiki Non yoranko iká joé
Ja bero riki non yora jan tenaa joé keska jaskara ikenra ja min bero jakonxaman iketian jatiobi min yoraribi joé meran keská ikai
Jaskara ikenra en mato yoiai
Maton ja jawékiati kopí itan ja maton saweti chopa kopibo masá xinanyamakanwe
Noa jaara piti kopíbichoma iki non yorara jakon chopa sawematibichoma iki
Jaskáakin masá xinankinbira tsonbi jaton jati xokorestanibi bebonhati atipanyamake
Jatian jawekopíki ja saweti chopa kopi maton ayorakin masá xinannai Oinkanwe ja nii meran xoxoai joabo Jabora teeti atipanyamake itan jatonbi chopaatiboribi atipanyamakanke
Ikaxbi enra mato yoiai Ja apo Salomónra jawen jakon chopabaon raokaayonaxbi ja joabo xewina metsá iamaa iki ixon
Jatian jabokaya basimaxoko ikax moa choxiketian menokanai ikenbi akai Diossen ja waimea joabo kikin metsáxokobo imakin Matokayara abiresti iki jakon chopabo sawemakin
Jaki koxitira mato maxkáke
Jaskara iken masá xinanni
Jaweki non rama jawékiaipanon iamax Jawe chopaki non rama saweaipanon ikibo iamakanwe
Ja Dios ikonhayamaibaonresa akai ja jawékibo kopí masá xinankin Ikaxbi ja maton Papa Dios naikan ikátoninra moa onanke mato jaskara jawékibaon maxkata
Rekenparikaya Diossen ikinaton jatires onankanwe jainxon atibi keskáakin jan yoiaibo senenhaxonkanwe Jatianra nato jawékibaon yoroni mato iitaibo mato meniboresti iki
Jaskara kopí bakix iti jawékibaon masá xinanyamakanwe jara bakix winóti jawékibiribi iki
Netetiibikayara moa atikoma jawékibo jake
Wetsabo jakonmaakin yoiamakanwe matoribi jakonmaakin yoikantima kopí
Ja wetsabaon aká yoixontaanan maton jato masá tenemai keskáakinribira mato Diossen axokoti iki Jawekeskaakinki maton jato akai jaskáakinribira mato Diossen ati iki
Jawe keskaxonmein min atiki wetsabo
Mia maxkoxoko bepokoota ea bimawe akin jato akin miakaya aniositon iká ixonbi
Mia ja jakon keskatonin xinanmeetai Minparikaya mia jan bepokoota aniosi tsekawe jatianparira moa jakonhakin oinxon min wetsabo jato bixonti atipanke
Ja ochitibo Diossen jawékibo meniamakanwe jaskara jakon jawéki onanyamaxonra mato jakonmaakanti atipanke Jainxon ja kopí jawékiboribi kochibo meniamakanwe jabaonra onanyamaxon jamáreskanti atipanke Dios yokáti
Dios yokákanwe jatianra mato jan meniti iki benakanwe jatianra maton nokotiki kenakanwe jatianra mato jan akinti iki
Jaweratobaonki yokatai jabaonra biai jaweratobaonki benai jabaonra merai jainoax jaweratoki kenatai jabora akinti iki
Matonmein atiki pan yokákenbi makanres maton bake menikin
Wetsabaon jaskáatinin mato keenai keskáakinribi matonribi wetsabo jaskáaxokokanwe Jaskara noa iti riki ja Moiséssen esekan itan profetabaon yoini joi Naxbama bai betan naxbá bai
Ja naxbáma xepótiorikaya jikikanwe ja manótiori kaa bai xepótira kikin naxbá ikax katibires iki ja baiorira icha joni bokanai
Ikaxbi ja jatíbitian jati neteori kati baira naxbáma iki jawen xepótira maxkoxoko iki jao jikitira itikoma iki jakopíra ichama joni ja baiori bokanai Jaton ikábo oinxon jato onanti
Ja profeta keskati ikaibaon parannaketian koirameekanwe Jabora oveja keskatax matoiba bekanti jake pimis yoina keskábo ikaxbi
Jabora jaton ikábo oinxonres maton onanti atipanke tsonbira ova bimi betan higo bimi moxa jiwimea tsekayosma iki
Jatíbi jakon jiwibora jawen bimibo jakonribi ikai jatian jakonma jiwibora jawen bimi jakonmaribi ikai
Westíora jakon jiwira jawen bimi jakonma iti atipanyamake Jatian westíora jakonma jiwira jawen bimi jakon iti atipanyamake
Jaskati jakoni bimiamai jiwibora moa xatexon menotires iki
Jatikaxbixamanra ea Ibó Ibó akin akaibo Diossen ikinaton jati netenko jikiamanoxiki Jikiranoxikanai ja nokon Papa Dios naikan ikátonin yoiabo akonkin senenhaibores
Jaskákanainbira enbiribi jato anóxiki
Jaskara iken ja nokon joi ninkáxon en yoia keská ea axonaibo riki xinanti onan ixon xanka main jonin xoboani keská
Oi kexto beax ani jenetiata iki jainoax niwe koxiribi ja xoboki tsakata iki ikaxbi ja xobo poxóyamaa iki xanka maiki jawen witábo nichina ikax
Ikaxbi ja nokon joi ninkáxonbi en yoia keská ayamaibo riki xinanti onanma jonin maxi main xoboani keská
Oi kexto beax ani jenetiata iki jainoax niwe koxiribi ja xoboki tsakata iki ikaxbi tewanyamai poxota iki Jaskatax ja xobo kikini ras ika iki akin jato aká iki
Jaskarabo jato yoikin Jesossen senenhaketian jain tsinkita jonibo kikini ratékana iki jato esea ninkatax
ja esé onanbaon akai keskáayamakin koxi xinanyaxon jato yoiketian
Jatian moa Jesús mananmanmeax ipakeax kaaitian icha jonin chibana iki
Jaskákenbi lepra isinya westíora joni joáx ja bebon chirankootoxixon yoia iki
Ibó mia keenxon nokon isin ea benxoawe akin
Jaskáa ja jonin yora tii axon Jesossen yoia iki
Jaskáatianbi ja lepra isin moa joni benxoa iki
Jatian moa Jesús Kapernaúmhain nokóketian westíora romano sontárobaon koxi joá iki
Jaskáa Jesossen yoia iki
Ibó nokon xobon mia jikimati senenmabobiriki ea nenonxonbikayares benxoti yoiwe jatianra nokon yonoti moa benxoti iki
Jaskáaketian ninkatax Jesús kikini rateta iki Jainxon ja chibani beaibo yoia iki
Ikonxamanra en mato yoiai neskati eki koxia jonira tsoabi en Israel main nokoyosma iki
Jaskara ikenra en mato yoiai
Icha jonira bari pikotaiorikeax itan bari jikiaiorikeax benóxikanai Jabora inoxiki Diossen jawékiati aká jawékiaki Abraham betan Isaak jainoax Jakob betan ja Diossen ikinaton jati netenko tsinkiti
Ikaxbi ja Diossen ikinaton jati netenko iti ikábokayara jain ititianbi jatobiribi masábires tenetiainko potanoxiki Jainra masábires tenei xeta kerox aki wininoxikanai akin jato aká iki
Jainoax Jesús Pedron xobon kaa iki Jain kaxon ja Pedron rayós ainbo yoná akí bachin rakata nokoa iki
Jaskara nokoxon jawen mekenki Jesossen tii akatianbi yoná jenea iki Jainoax wenixonra ja ainbaon Jesús jawékiamaa iki Icha isinaibo Jesossen benxoaa
Neskarabora winota iki jaskara iti yoii profeta Isaías
Jatian ichaxon moa katekana ointaanan jaonmea onannaibo Jesossen yoia iki Ian keiba bonon bokanwe akin
Jainoa westíora esé onan jonin nokobainxon neskáa iki
Jaskáa Jesossen yoia iki
Nii ochitibora jain jati kiniabo iki Jainoax noyai yoinabora jain jati naayabo iki Ikaxbi ja jonin Bakera jain tantitiomabobi iki akin
Jatian wetsa jaonmea onanaitonin yoia iki
Nokon papa mawáketian en miintira jake Ibó ea japari amawe japekaoparira en mia chibantiki akin
Jaskáa Jesossen yoia iki
Jaskáataanan Jesús ian xitai kaai boten naneta iki Jatian jaonmea onanaiboribi jabé bokana iki
Ja bokanaitian niweaba koxi jatoki pakéxon ja bote bechonman jene nachita iki Ikaxbi Jesúsbiribi iká iki oxaa
Jaskataitian oinxon jaonmea onanaibaon oxá ratexon Jesús yoikana iki
Ibó moara noa reokootai noa kixpinmawe akin
Jaskáakana jato yoia iki
Jawekopíki mato iorai raketai Dioski koxitira mato maxkábireske akin Jaskátaanan wenixon niwe betan bechon notsina iki moa jenénon ixon Jaskáakin aká moa neseax jatíbi jakonxamares baneta iki
Jatian ian xitabaini kaax moa Gadara main Jesús nokóketianra pantioainoax rabé joni yoxinman iboaka já bechii jobekona iki
Ja rabéra iká iki kikinbires siná jaskara iketianra tsoabi ja bain winóti atipanyamaa iki
Joaxa neskati saí ibekona iki
Jesús miara Diossen Bake iki Minki noa jaweakai Nete senenamabi noa masá tenemaiki mia neno joá iki ikana iki
Jato ochómaribi iká iki icha kochi pii tsamata
Jatian ja yoxinbaon Jesús yoia iki Jokonhaxon ja kochi tsamatabo meran noa weimawe akin
Jaskáketian ja kochi koiranaibo jabati bokana iki Boax jemanko nokóxon jaskatax kochibo keyota jato yoikana iki jainxon ja yoxin naikia ipachoaibo jaskatax benxoaboribi jato yoikana iki
Jaskara ninkataxa jatíbi ja jeman iká jonibo Jesússiba bekana iki Bexon yoikana iki moa jaton mainmeax wetsanko kati
Jaskáakanara boten nanexon ian xitabeirani joáx jawen jemanbiribi Jesús nokota iki
Jain iketianra chanto joni rakátinin axon bexonkana iki
Jatianra já ikonhai jaki koxikana oinxon Jesossen ja isinai joni neskáakin yoia iki
Jaskáaketian jatíribi esé onan jonibaon xinanna iki
Ikaxbi jaskarabo xinankanai onanxonra Jesossen jato yokata iki
Jawekopikayaki maton jakonmaakin xinannai
Jaweraki yoitikayaki atibires itiki Min ochabora en mia xinanxonyamai akin ati iamax wenitax katanwe akin ati
Weníxon min rakáti bibaini min xobon katanwe akin
Jaskáa wenitax ja joni jawen xobon kaa iki
Jatian moa jainoax kakin Jesossen oinna iki westíora joni Mateo janeya jainxon Romamea apo kopí yokákinxonkanai xobonko jato kopí yokati yakata
Jainoa Jesossen aká iki Ea chibanwe akin
Jatian jaskáawana pekáo Mateon xobonkoxon jaonmea onanaiboyaxon jawékiai Jesús iketianra icha ja apo jato kopí yokáxonaiboyabi jakonma ninkakaatai jonibo beax jato ikainkoribi jato betan jawékiai yakákana iki
Jaskara oinxon jaonmea onannaibo fariseobaon yokata iki
Jaweatiki maton maestron ja apo kopí yokáxonaibo itan ja ochayabo betan jawékiai akin
Jatian jan jato baotizanai Joanmamea onannaibo bexon Jesús yokákana iki
Nonra akai ichaakin ayonankin jatian fariseobaonribira akai jaskáakin Jawekopíki ja mionmea onanaibaon jaskáayamakanai akin
Imeyakanti atipanke ja wanoti fiestanko kenamaa beabo ja wanoai joni jato betanpari ikenbi onísxokobo ikí
Ikaxbi nokóranoxiki ja wanoai joni yamati nete Jatianparira jabaon anóxikanai ayonankin akin jato aká iki
Tsonbira chopa ritás benakan chopa payo onayamai bená ikax niníkin ja chopa payo noxiai iken jaskataxa ja noxí bebonbires ani iti iki
Jatian jaskáakin jato yoii Jesús iitainbi jodíobaon joni koxi Jesús bebon chirankootoxixon yoia iki
Nokon bake ainbora ramabi mawáke Ikaxbi nokon xobon kaxon min mekenman ea tii axonara jakiribi jiriti iki akin
Jaskáakin aká ja joni betan Jesús kaaitian jaonmea onanaiboribi jabé bokana iki
Jatian moa bokanaitian westíora ainbo moa chonka rabé baritia jimi boanaitonin Jesúski ochómakainxon pekáorixon jawen jan perakooti kebí tii aka iki
Ja Jesossen perakootitanibires tii akaxa ea benxoti iki ixon
Jaskáara bechiakekainxon ja ainbo ointaanan Jesossen yoia iki
Koxi xinanwe ainbó eki koxiaxa mia benxoke akin
Jaskáatianbi ja ainbo benxoa iki
Jatian moa joni koxin xobon nokóxon Jesossen oinna iká iki jayá maiai bonox ja kena xoon akaibo jain tsamákana itan icha joniboribi winii saa iki
Nenoax jokonkanwe nato bake xontakora mawatama iki oxaaresiki akin
Jato jaskáabi jaki xirokin jonibaon osanreskana iki
Ikaxbi moa jato jokonhataanan jikixon ja xontako Jesossen metsonhinabaina wenita iki
Jaskáabaini moa Jesús jainoax kaaitian rabé benche ja chibani joí saí iikiranbekona iki
Noibataanan noa akinwe Davidkan baké iki
Jatian jaskákanabi kaax xobo meran jikiketian ja benche rabekan jainoa nokobekona iki Jainoa jato Jesossen yokata iki
Matonki ikonhai en mato benxoati atipana
Jaskáakana jaton beronko Jesossen jato tii aka iki
Jato jaskáabi moa pikóbaini boxonbires jatíbi ja main ikábo jato kexankana iki Yoyo iosma joni Jesossen benxoaa
Jatian ja benche iwana rabé moa pikókainbekonaitianribi westíora yoyo iosma joni yoxin naikia Jesússiba bekana iki
Jaskara oinnax ratetax ikana iki
Jatian icha joni já chibani bekanai oinxonra Jesossen jato noibaa iki Jan jato ikíntioma oveja keskábo ikax moa kikini xinan tsokáskanabo ikanaitian
Jainxon jaonmea onannaibo jato yoia iki
Icha riki ja non tsekati bimibo ikaxbi ja tsekai teetaibora ichamaxoko iki
Jaskara iken ja wai Ibo yokákanwe abanon wetsaboribi jawen wainko tsekai teeti jato raankin akin jato Jesossen aká iki
Jawen chonka rabé jaonmea onannaibo tsinkixonra yoiti koxi xinan jato Jesossen menipakea iki jan jonibo meranoa yoxinbo pikokanon ixon itan meskó isinboyabi ja chexakaataiboribi benxoakanon ixon
Natobo riki ja chonka rabé Jesossen raanabaon jane
Rekenpari iki Simón jawen wetsa jane iki Pedro Jainoax jawen wetsa Andrés Ja pekao iki Jakobo betan Joan ja Zebedeon bake rabé
Jainoax iki Felipe Bartolomé Tomás itan Mateo ja romamea apo kopí yokáxonai ipachoai Japekáo iki Alfeon bake Santiago betan Tadeo
Ja chonka rabéra Jesossen raana iki neskáakin jato yoiyonxon
Ja jodíomabo jakana mainkobo boyamatankanwe nin Samaria main iká jemabaonribi mato katima iki
Ja ovejabo manota keská itai Israel joniboibakaya botankanwe
Boxon jato yoitankanwe Diossen ikinaton jati netera moa ochóma iki akin
Isinaibo benxoatankanwe mawábo jiriatankanwe lepra isinyaboribi maton jato benxoati iki jonibo meranoa yoxinbo jokonhatankanwe
Oro itan koríkibira maton kakin botima iki
Jan jawékiati boti pixaribi maton botima iki Nin wetsa chopa itan wetsa zapatoyaribira mato katima iki jainxon jan kekótiribi boyamakanwe Ja teetai jonira jawékiamakana iti jake
Jawetianki mato westíora jeman nokotai jakon joni benax jawen xobonpari mato iti iki mato wetsanko kaai kaman
Jatian jakonhaxon ja xobon mato imakanketianra maton yoia jakon xinan jatoiba baneti iki Ikaxbi mato biamakanketianra ja maton jato keenxona jakon xinan matoibabi baneti iki
Jatian jaweranoxonki mato bikaxamakanai itan maton joibobi ninkákaxamakanai ja xobomeax itan ja jemameaxa mato pikóti jake Kaaira ja maton jamata mai potobo mato tawasaakainti iki
Ikonxamanra en mato yoiai Ja jonibora jaton aká jawékibo jato yoixonti nete nokóketian Sodoma betan Gomorra jemamea jonibo aní bebonbires jato Diossen kastiganoxiki Jakonmaakinbo jato akanti yoii iká
Koirameetax itankanwe matora joni koxiboibabo bokanti jake Jaton esé ninkati xobo meranxonbora mato rixkinoxikanai
Ea chibanaibo iketianra joni koxiboiba itan apobo bebonribi mato bokanti iki Mato jaskáakanara jatoyabiakin ja joi ayamaiboribi nokon joi maton jato yoiti iki
Ikaxbi jaskáakin mato jema koxiboiba bokana jawemein en jato yoiti iki iamaax jawerakimein en jato ati iki ikibo mato itima iki
Mato yoyo imakanaitianra Diossenbi mato jaskati yoyo iti xinanbo mato meniti iki
Matobimara iti iki ja yoyo ikai non Papa Diossen Xinanra iti iki ja mato meranoax yoyo iki
Jaton wetsanbira jawen wetsabibo jato retemanoxikanai Jatian papabaonra jaton bakebo jaskáaxokonoxiki Bakebaonra jaton papaki ramítaanan jato retenoxikanai
Ea chibanaibo iketianra mato jatíxonbi omiskin ramianoxikanai Ikaxbi ja mawatai kamanbi eki koxii jenéyamaibora kixpinmenoxiki
Jawetianki mato westíora jemankoxon ramianoxon benakanai jatianra mato wetsa jeman jabati kati iki
Enra mato pontéxaman yoiai
Ja Israel main iká jatíbi jemabaon mato iaketanamabira ja jonin Bake jonoxiki
Jatomea onanai jonira jaonmeax axea joni xewina iti atipanyamake Jainoax ja yonoti joniribira jan yonoai joni xewina iti atipanyamake
Jaskara ikenbi joniboki rakéyamakanwe
Jixtima jawékibora iikax onantiti jake joné jawékibobira tsonbi onanama iti atipanyamake
Ja yamé meranxon en mato yoiabo matonbiribi netenxaman yoikanwe Jatian jonéxoko en mato yoiabobiribi jatíbi jato ninkámakanwe
Ja yora reteaiboki rakéyamakanwe jabaonra jawekeskaxonbi kaya reteti atipanyamake Ja kaya betan yorabi jan masá tenetian potatikikaya rakékanwe
Kopímaxoko ikenbi ikanai iki westíora koríkixoko binox rabé isáxokotonin maroi Jaskara ikenbira ja maton papa Dios keenyamaitian westíorabi mawáti atipanyamake
Jatian matokayara jaweti booki maton maponko jaa iki ixon moa Diossen toponxonabo iki
Jaskara iken rakéyamakanwe Maton kopíra icha isábaon kopí xewina iki Jonibo bebomeax Kristorikiti yoyo iti
Jaweratoboki jonibo bebomeax Kriston joni riki ea iki ikai jatianra earibi ja naikanmea nokon Papa bebomeax ikon riki jabo nokon jonibo iki ixokonoxiki
Xinanyamakanwe nato main jaabo jato jakon jamai ea joá Eara jaskai joáma iki Eara joá iki espada bei Espada riki jakonmananti yoii iká
Ea joá riki jonibo jaton papakibi sinákanon ikax ainbobo jaton titakibi sinákanon ikax baban ewabo jaton benen titakibi sinákanon ikaxbo
Jaskara ikaxa ja maton rawibo inoxiki ja maton kikin rarebobi
Jatian ja masábo tenekaxamakin ea chibankin jeneaibora nokon joni iti atipanyamaribake
Japarikaskin ea jeneaibora jatíbitian manókanti iki Ikaxbi ea kopi jaton yora menikaataibora kixpinmeenoxikanai
Jatian jaweratobaonki ea biai jabaonra jan ea raana Diosribi moa bike
Jainxon jaweratobaonki kikinmaxoko ikenbi nokon joni onanxon jato onpaxtanixokobires xeamai jabaonribira Diossenbi menia jaton biti jawéki binoxiki akin jato aká iki
Jatian jaskarabo jawen chonka rabé jaonmea onannaibo moa onanmakin senenhataanan wetsa jemabaon Jesús kaa iki Diossen joi yoixon jato onanmaboi Jato Baotizanai Joanman raana bekanabo
Jatian kárkel meranxonbi Joanman ninkata iki Kriston jaskara akaibo Jaskara ninkáxon jawen jonibo raana iki
Miarin ja joti yoikatikanai Iamaxon Wetsaki non manatiki akin yokákanon ixon
Boxon ja maton jaskara oinnabo itan maton ninkatabo Joan kexantankanwe
Yoitankanwe benchebaonra moa oinnai ja nitikomabora moa jakoni niai ja lepra isinyabora moa benxoai pabebaonra moa ninkatai mawatabora jiriai jainoax ja onitsapixokobora kixpinti jakon joi en jato yoiai
Jatian neskarabo en akai oinnax rabé xinanya iamaibora kikini rarokanti iki akin jato aká iki
Jatian moa bokana pekáo ja Joan yoikin jonibo Jesossen neskáa iki
Westíora tawa niwen xakonai oinni
Jatian jaskati kaama ikaxki Jawe oinnikaya mato kaa iki Westíora joni kikin jakon chopa sawéya oinni Matonra onanke jaskara chopa sawéyabora apobaon xobo meran ikanai
Jaweaki mato kaa iki
Westíora profeta oinni
Ikon riki jara westíora profeta xewina kikin joni iki
Ja Joan yoiira ikai wixá meran néskati
Mia kamatianbira nokon joi boai jonipari en raanai mia jan joti bai benxoaxonon ixon iki
Ja jato baotizanai Joanman joi yoikin peonontianbira rama kamanbi ja Diossen ikinaton jakanabo kikin jakonmaakinbiresbo akana masá tenei ikanai jaskáaxon keyoti xinanxon jakonma jonibaon aká
Ja Joan yamatianbira jatíbi profetabaon itan ja esé kirika meran wixakaata joibaon yoia iki Diossen ikinaton jati nete nokóti
Ikonhati jisáma ikenbira en mato yoiai Joanbi riki ja profeta Elías joti yoikatikanai Ja
Tsoabaonki jakonhakin ninkatai akanwe ninkákin
Jawekimein en ramatian jonibo yointi iki
Bakebo keskára ikanai Jabo ikai jabé raenanaibo akí jeman tsamatax neskatibo saí iki
Non kena axonabira mato ransayamaa iki Onís bewabaon noa bewakenbira mato winiamaa iki ikibo
Jatian jainxon icha ratétibo aká oinxonbi jaton jakonma xinanbo jeneyamakanaitianra ja jemamea jonibo jato Jesossen neskáakin yoia iki
Jakopíra en mato yoiai
Jaton akábo yoixontaanan jato Diossen masá tenemati nete senenketianra ja Tiro betan Sidón jemameabo amai bebonbires mato Diossen masá tenemanoxiki
Maton xinannaki matoribi naikan keyánoxiki
Jatianribira iká iki Jesús neskati yoyo iki
Jaskara min xinan iketianra min jaskáaka iki Papá
Jatíbi ja teeti paxkina keskábo itan iwe jawéki papíya keskábo eki bekanwe en mato tantimanon
Ja en mato ati yoiai joibo senenhakanwe Eibakeax axekanwe eara jakon xinanya itan rabikaati xinanhoma iki enresa maton kaya tantimati iki
Iitira tantiti netenbi Jesús jaonmea onanaiboya trigo wainapobi winota iki
Kakinbi moa jawékiakaskin ja jaonmea onanaibaon ja trigobo tsekaxon pikana iki
Jaskáakanai oinxonra fariseobaon Jesús neskáakin yoikana iki
Oinwe ja mionmea onanaibaonra ja tantiti neten atima jawéki akanai akin
Matonki ja westíoraakin Davidkan jawen joniboyaxon jawékiakaskin akáni yoii iká yoyo akama iki
Janra Dios rabiti xobo meran jikixon já chibanaiboyaxonbi ja Dios rakanxonkana pan piá iki Ja iká iki nin janbi itan jawen jonibaonbi pitima sakerdotebaonres ati ikax
Matonkayaki ja tantiti netenbi Dios rabiti xobo meran teetibi sakerdotebo ochayamakanai Moiséssen esé meran yoiaibo yoyo akama iki
Enra mato yoiai
Nenora itinke westíora ja Dios rabiti xobo betan senenma bebonbires kikin
Jainoax kaax jain iká esé ninkáti xobo meran Jesús jikia iki
Ja xobo meran iká iki westíora joni meken jirioma
Jatian jaskáaxon já jakonmaakin yoiti benaibo ixon Jesús yokákana iki
Tantiti netenbi isinai benxoatiki jakon iki akin
Westíora jonikaya riki oveja winoa bebonbires non xinanti Jaskara kopíra tantiti netenbi non jakon jawéki ati ramima iki akin jato aká iki
Jainxon ja joni yoia iki
Min meken sananwe akin
Jaskáa ja jonin sananatianbi benxoax moa wetsaorikea jawen meken keskaribi jakon baneta iki
Jaskara xinankanaibo onanax moa jainoax Jesús kaa iki Kaaitian icha joni já chibani bokana iki Jainxon icha isinaiboribi jato Jesossen benxoaa iki
Jaskáaxon jato yoia iki tsoabi kexantima
Natoriki nokon yonoti ja riki en katota jara en noike jaonra ea ikonbiresi raroai Jara nokon Xinanya en imanoxiki Janra itibi keskati jati jatíbiainoa jonibo jato joi yoinoxiki
Tsobebira já join ianananyamanoxiki Jara koxi join iamanoxiki Tsonbira jawen joi ninkáyamanoxiki
Jaweti jonixonra westíora joni benche itan yoyo iosma yoxin naikia Jesússiba bekana iki Jara Jesossen benxoaa iki Jaskáara moa jakonhakin oinnax jakoniribi yoyo ika iki
Jaskara oinnaxa jatíbi jonibo ikonbiresi ratékana iki Jaskati ikana iki
Natomarin ja Diossen katota Davidkan Bake ikibo yoyo iki
Jaskákanaitian ninkáxon fariseobaon jato aká iki
Nato jonira yoxinbaon koxi Beelzebúkan atipana koxi menia iki jonibo meranoa yoxinbo jokonhanon ixon akin
Jatian jaskara xinankanai onanxon jato Jesossen yoia iki
Westíora mainbicho jakana jonibora jatonbi wetsa tsamabo akáx jatobires reteanani keyókanti iki Westíora jeman jaa jonibo iamax ja xobonbicho jakana jonibora jatobires ramianani jaax jaskatiribi keyokanti iki
Jaskáribira ja Satanássen jabé yoxin notsínxon pikoti atipanyamake Jaskaxbira jawen ikinabo betan jakon itima iki
Maton yoiai enki ja Beezebúkan atipana koxin yoxinbo jokonhai jatian jaskara ikenki
Tson atipana koxi meniaton akanai ja matomea onanaibaon yoxinbo jokonhakin
Ikaxbi ja Diossen Xinanman en yoxinbo jokonhai ikaxa onanti iti iki ja Diossen ikinaton jati nete moa matoiba nokota
Jaskaribiakin Tsonmein atiki rekenpari ja koxi joni yatanxon nexaamatianbi jawen xobomea jawékibo yometsoakin Jaskáaxonresparira yometsoakanti atipanke
Ja ebé rabéyamaibora eki jakonmaataibo iki Jatian ea jan wetsabo bikinyamaibora jan jato onónhakaibores iki
Jakopíra en mato yoiai
Jatíbi ja ocha akanabo itan jakonmai yoyo ikanabora Diossen jato xinanxontima iki
Ikaxbi ja Diossen Xinanki jakonmai yoyo ikanabora Diossen jato ja xinanxonkin jenetima iki
Jakon jiwira jakoniribi bimiai jatian jakonma jiwi ikaxa jawen bimiribi jakonma ikai
Jiwira jawen bimibo oinxonres non onanai
Matobo riki jakonmabo ikax rono kaita keská jonibo
Ja maton jointi meran bochoa xinanra mato yoyo ikaitian kexakan jokonai
Ja jakon joninra jakon jawékiboresibi yoiai já meran jakon xinan jaketian Jatian jakonma joninra jakonma jawékiboresibi yoiai jawen xinan jakonmaribi iketian
Jatianra en mato yoiai Moa jaton aká jawékibo yoixonti nete nokóketianra jatikaxbi jakonmairesbo yoyo ikabo ikax kexanoxikanai
Jatian ja esé onanboyabi fariseobaon Jesús neskáa iki
Min ratéti jawéki akaira noa oinkasai maestró akin
Westíora yoxinra ikai moa joni meranoax pikotax jain joni jayamainko kawanhatani jain tantiti benai Ikaxbira nokoti atipanyamai
Jaskáakin nokoyamaxonra xinannai
Ramara ea jainoax pikóyantana xobonko ea karibai ixon
Jaskatax joxon oinnara ikai ja joni xobo jonioma jakonyoraakin matsóxon benxoayona keskáxaman
Jaskáakin ja joni tsamatabo yoii Jesús iitainbi jawen tita betan jawen wetsabo bekana iki Bexon jemanxonbi manakana iki jabé yoyo ikaskin
Min tita betan min wetsabora mibé yoyo ikasi beax jeman charókanke akin
Jaskáaketian jan kexana joni neskáa iki
Tsoakayarin nokon tita itan nokon wetsabo akin
Jaskátaanan jaonmea onannaibo metoanan Jesossen yoia iki
Natobo riki nokon tita itan nokon wetsabo
Jaskara iken jaweratobaonki ja nokon Papa naikan ikátonin yoiaibo senenhai jaboresiki nokon wetsabo nokon poibo itan nokon tita akin jato aká iki
Ja netenbiribira xobomeax pikókaini kaax ian kexa Jesús yakata iki
Jain iketianra icha joni jaki bea iki Jaskara ointaananra kaax Jesús boten nanetax jain nayakaa iki Jatian ja jonibobiribi maxinbi ikana iki
Jainxonra meskó jawékikibo yoinbainxon jato Jesossen icha jawékibo onanmaa iki
Westíora wain teetaira inike bero banai kaai
Ja banakin masá aaboara jatíribi berobo bai napon maana iki Jara basiamabi isábo bexon keyokin pia iki
Jatíribi berobora makan xaran maana iki Jain maana berobora basiamai xoxoa iki mai kextóma iketian
Ikaxbi moa bari pikókin menoa jawen taponbo chichó boama ikax choxia iki
Jatíribi berobora maana iki moxa napo Jara moa anixon moxabaon mapoanan animayamaa iki
Jatian jaonmea onanaibaon pataxbainxon Jesús yokákana iki Jawekopiki jawetsa jawékiki yoinbainxon jonibo jato eseai ixon
Matoresa en onanmaboai ja Diossen ikinaton jati onanyamakana ikátiaibo Ikaxbi wetsabora en onanmayamai
Jaweratobaonki moa onanna jabora en bebonbires onanmati jake kikinhakin onankana iti kopí Ikaxbi ja onanyamabora jaton onanna jawékibo en xinanbenomati jake onanyamakanon ixon
Jaskara kopíra akai en wetsa jawékikibo yoinbainkin jato joi yoikin Oinxonbi onanyamareskanai kopí itan ninkáxonbi onanyamareskanaitian
Ikaxbi matora Diossen raroxaman imake maton beronbi oinnai itan maton pabíkininbi ninkatai iken
Ikonxamanra en mato yoiai
Jaskarabo riki ja bai napo bero maanna iní keskabo
Ja makan xaran bero maanna iní riki Diossen joi ninkáxon keenxamankin ikonhaibo yoii iká
Ikaxbira jawen taponbo chichóxaman kaama ikax basi iamakanai
Jabaonra tanakaatibo joketian itan Diossen joi kopi jakonmaaxon masá tenemakanabo teneyamakanai
Diossen ikinaton jati riki westíora jonin jawen wainko trigo banaa iní keska
Jatíbi jonibo moa oxakana ikenra jawen rawí joxon ja kizaña janeya xobi trigo banaainkoribi banaa iki Jaskáabaini moa kaa iki
Jatian ja trigoribi moa aniax botoetaitian kizañaribi xoxoa merakana iki
Jaskáketian ja teetaibo wai iboiba bokana iki kexani Boxon yoikana iki
Ibó jakon berobobichores min banayantanabiki Jawekeskatax ja kizañaribi xoxoa akin akana iki
Westíora nokon rawikan aká riki akin
Jatian ja teetaibaon yokata iki
Jatian jato yoia iki Ayamakanwe ja kizaña mexakinra maton trigoribi mexanake
Jainxon wetsa jawékiki yoinkin jato Jesossen aríbaa iki neskáakin Diossen ikinaton jati riki westíora jonin jawen wainko mostaza bero banaa keská
Jatíbi nato jawékiboki yoinbainkira jato Jesossen esea iki
Jara iká iki ja profeta yoyo ini joi senenti kopí Ja inike neskati
Jaskáakin jonibo yoitaanan moa Jesús xobon kaa iki
Jainoara jaonmea onanaibaon yokákana iki ja wainko kizaña xoxoaki jawe yoii iká iki ixon
Ja jakon bero jan banai joni riki ja jonin Bake
Ja wai riki nato nete yoii iká
Ja jakonxaman berobo riki Diossen ikinaton jaa jonibo yoii iká
Jatian ja kizaña riki Satanássen jonibo yoii iká
Jatian ja nokon rawí jan kizaña banaa riki yoxinbaon koxi Ja trigo tsekakanti riki nato nete senenti yoii iká Jatian ja trigo tsekai teetaibo riki ángelbo yoii iká
Ja kizaña taxtexon tsamanhanan menoti keskáribira inoxiki moa nato nete senenketian
Ja jonin Bakenra jawen ángelbo raannoxiki jawen ikinna jonibo xaranmea jatíbi ja wetsabo ochamaibo itan jakonma akai jonibo jato tsinkinon ixon
Jaskáaxonra chii tiritai xanken meran jato potanoxikanai
Jainra inoxikanai masá tenei xeta kerox aki winii
Ja Diossen ikinaton jati riki jan teetai ikax westíora joni perlanin keeni maronoxon benai kawantanai keská
Jatian iikin westíora perla kikin icha kopía merax jawen jatíbi jawékibo kaax keyo maroa iki Jaskáaxon ja perla marokin bia iki Ani rikaki yoinmeeta esé
Jainoax Diossen ikinaton jatiribi riki ani rika jenenko nepóxon meskó yapabo biti keskaribi
Ja ani rika meran moa yapa icha weiketianra ja yapan teetaibaon maxiori boxon mapémakanai jainxon katónoxon Ja jakon yapabo akanai tasakan napókin jatian ja jakonma yapabobiribi potakanai
Jaskararibira inoxiki moa nete senenketian Ángelbora benoxiki jakonma jonibo xaranmea jakon jonibo kátoti
Jatíbi nato jawékiboki maton kikinhakin ninkata
Jaskáakin jato jawékiki yoinmeeta esébo yoikin senenhataanan moa Jesús jainoax kaa iki
Kaax jawen jemanko nokota iki Jainxonra ja esé ninkati xobo meranxon jato axeakin peoribia iki Jato jaskaitianra ikonbiresi jonibo ratékana iki Jaskati ikana iki
Jaweranoa jaskara onan xinanbo naton biarin
Jawekeskaxonki ratéti jawékiboribi akai
Natora karpinteron bakeres iki Jawen tita iki María Jawen wetsabo iki Jakobo José Simón jainoax Jodas
Jawen poiboribi iki neno nooxaran jakanabo Jatian jawekeskarainoax jaskaraton axea itiki ikibo ikana iki
Westíora profetara jatíbiainxon jakonhakanai Ikaxbi jawen jemanxonbi itan jawen rarebobaonra ayamai akin jato aká iki
Jatian tsonbi já ikonhayamakanaitian ichaxaman ratéti jawékibo jainxon ayamaa iki
Jatian Galilea mainmea apo inontianra Herodesnin ninkata iki ja Jesús yoii ikanaibo
Jaskarabo ninkáxon jawen jonibo yoia iki
Ja jonira jato baotizanai Joan iki moa jiriribia jakopíra ratéti jawékibo atipana koxia iki akin
Herodesninra iká iki jato baotizanai Joan jato yatamaxon kárkel meran jato niamaa jawen wetsa felipen awin Herodías kopí
Joanmanra akátiai Herodes yoikin
Jaskáara Joan retekasibi Herodes joniboki raketa iki jatíxonbi ja Joan profeta xinankanai iketian
Jaskara iitainbira Herodesnin jawen pikóni baritia senenhaxon fiestaaka iki Jatianra ja chania beabo bebomeax Herodíassen xontako ransaa iki Jaskati ransaara iká iki Herodesnin keenxaman
Jaskákinra jawen joi akonkin senenhanoxon ja xontako yoia iki jawe inonbires yokáketian meniti
Jatian jawen titan eseara ja xontakonin aká iki Herodes neskáakin
Jato baotizanai Joanman mapo raton axon ea meniwe akin
Jaskáara apo Herodesnin akonbireskin masá xinanna iki Ikaxbi ja chania beábaon ninkánonbiora yoia ixon ja xontakonin yokata jawéki meniti jato yoia iki
Jaskáaxon ja mapo raton naneanan boxon ja xontako menikana iki Jatian janbiribi jawen tita tekikin menia iki
Jatian Joan jaskáakana ninkatax Jesús jabicho boten nanékaini tsoabi yamanko kaa iki
Ikaxbi moa Jesús kaai onanax ja jeman iká jonibo ja chibani mainbi bokana iki
Jatian moa botemeax pakéxon Jesossen oinna iki kikinxaman joni icha jain tsamákana Jaskákana oinxonra jato noibaa iki Jaskáaxon ja isinai bokanabo jato benxoaa iki
Jatian moa yantainraitian jaonmea onanaibaon nokobainxon yoikana iki
Moara yantányora iki ja jonibo moa jato raanwe nenora jawebi yamake
Abátankanon jemanko boxon jawékiati maroxon jawékiakin akin akana iki
Jaskáakana Jesossen jato yoia iki
Jabora bokanti yamake matonbikaya jato jawékiamakanwe akin
Noara neno pichika pan betan rabé yapayaxokores iki akin
Ea neri bexonkanwe akin
Jaskáaxon ja joni icha pastonbi yakákanti jato yoia
Jato jaskáataanan ja pichika pan betan rabé yapa bixon bochiki ointaanan Dios iráke aka iki
Jara jatíxonbi pikana iki kikini potónon kaman Jatian ja pakex texeabo tsinkíkanara baneta iki chonka rabé tasá bocho
Jaskáa pekáo jaonmea onannaibo Jesossen yoia iki jatopari boten nanébaini moa ian keiba bokanti janpari ja joni icha raanai kaman
Jaskáakin moa joni icha raana pekáo Jesúsbiribi jabicho ani mananman kaa iki jainxon orani
Jatian moa yamékenbi jabicho jain iká iki
Jaskatai kamanbiribi ja bote moa kikin napon kaa iká iki Jatianra bokanaikirikeax bei niwe koxi jatoki tsakata iki jaskákin ja bote bechonman oken boanbekona iki
Jatian moa nete xabáti ochóma jene besenen niax Jesús jatokiriti kaa iki
Jaskati jene besenen niax joaitian oinnax jaonmea onannaibo kikini ratetax
Yoxin riki iki saa ikana iki
Jaskákanainbi jato Jesossen yoia iki
Jaskáyamakanwe Ea riki rakéyamakanwe akin
Ibó ikon miakon ixon ea jenen niax miiba katiakin ea kamaxokowe akin
Jaskáketian Jesossen aká iki
Jaskáa Pedro ja botemeax pakétaanan jenenbi niax Jesúskiriti kaa iki
Ikaxbira niwe koxiora iketian oinnax raketa iki Jaskatira jatianbi jene meran jikipakekaina iki Ja moa jikipakekainira iká iki
Jaskataitian Jesossen ponyaman yatantaanan bixon yoia iki
Jaskatax moa jatoribi boten nanéketian niweribi moa nesea iki
Jaskáketianra ja botin ikábaon já bebon chirankootanan
Jain nokóketianra jainoa jonibaon Jesús onanxon jatíbiain jato kexankana iki Jaskara ninkáxonra isinaibo Jesússiba bekana iki
Jatianra yoikana iki jawen perakooti kebítanibires jato tii amati Jaskáketian jato amaara jan tii akabo jatikaxbi benxokana iki
Jawetii fariseoboyabi esé onanbora ikana iki Jerosalénhainoax bekana jabaonra nokobainxon Jesús yokákana iki
Jawekopíki ja mionmea onanaibaon non rekenbaon axé senenhayamakanai Jawekopikayaki jawékiakamatianbi mechokiyamakanai akin
Jatian jawekopíki matonribi ja maton rekenbaon axéres senenhakin Diossen esé senenhayamai
Diossenra yoia iki Min papa betan min tita joi senenhaxonwe Jainoax jaweratoboki jawen aniboki jakonmai yoyo ikai jabora retekanti jake akin
Ikaxbi matonbiribi yoiai Westíora joninronki jawen papa betan jawen tita yoiti jake Enra mia akinti atipanyamake jatíbi nokon jawékibo moa Dios menia ixon akin
Jatian jaskáakin yoia ixonki ja jonin jawen papa betan jawen tita moa akintima iki ixon
Jatian jaskáakin ja maton rekenbaon yoini joibores chibankinra ja senenhati joi Diossen yoiabo moa jawemabiakin maton xinannai
Mato riki ikon keskati ikaibo Itixbira inike ja profeta Isaías mato yoii neskati
Nato jonibaonra jaton yoyo ikatoninres ea rabiai Ikaxbi jaton xinanra eaakin xinanti ochóbires ikanai
Jaskáa pekáo jonibo kenataanan jato Jesossen yoia iki
Ninkáxamankanwe maton onannon
Ja non jawékiaitoninra ayamai joni jakonma imakin Ja kexakameax jakonma joibo jokonaitoninra akai joni jakonmabires imakin akin
Jaskaketian jaonmea onanaibaon pataxbainxon Jesús yokákana iki
Minki onanna min jato jaskáakin yoiketian fariseobo kikini sinata akin
Jawerato jiwiki nokon papa Dios naikan ikátonin banaama iki jara taponyabi jato mexanoxiki
Jaskara iken jato oinreskanwe jabora jabé benche ikinaibo iki
Jatian benche ixonbi jabé benche iokasi iitira rabekaxbi xanken meran pakébekonti jake akin jato aká iki
Jaskáketian Pedron aká iki
Matonki onanyamaa ja non jawékiakabo non poko meran boax moa ori jokonai
Ikaxbi ja kexakameax pikotai joibo riki jonin xinan meran ikábo Ja riki jan joni jakonma imai
Nato jawékibo riki jan joni jakonmabires imaibo Ikaxbi ja mechokiixonmabi jawékiaitoninra jato jakonma imayamai akin jato aká iki Jodíoma ainbaon Jesús ikonhaa
Jaskáatanan moa jainoaxbi Tiro betan Sidón janeya main Jesús kaa iki
Jatian jain ikenra westíora kananea ainbo Jesús akí neskati joo iikirani joá iki
Ikaxbi Jesossen jawebi yoiamaa iki
Jatianra jaonmea onanaibaon nokobainxon yoia iki
Diossenra ea raana iki israelitabopari jato akinti oveja manota keskábo ikanaitian akin
Ikaxbi ja ainbo já bebon joáx chirankootoxitax
Jakonma riki bakebo piti bichinxon ochítibo non meninaanti akin Jesossen aká iki
Ikon riki Ibó jaskara ikaxbira jawen ibo metinina piti tsosáxokobo mesameax maana akai iki ochitinin piribakin akin
Jaskáatanan moa jainoax tekíkaini kaax Galilea ian kexa Jesús nokota iki Jain nokotaxa mapébaini kaax manan maxkaten yakata iki
Jain iketianra jaki joni icha tsinkita iki Ja nitikomabo benchebo yoyo iosmabo poyánkomabo itan icha meskoti isinaibo iwei beax Boxonra Jesús bebon akana iki Jatianra jan jato benxoapakea iki
Jatian Jesossen jaonmea onannaibo kenaxon yoia iki
Nato jonibora en jato noibai moa kimixa neteyora neno ebé ikax ja jawékiatioma ikanaitian Pimaamabira en jato raankaxamai Jaskarabi en jato raanabira bain boí paxnakanti iki akin
Jatian jaonmea onanaibaon yoikana iki
Jaweranoaki non jawékiati bitiki nato jatí icha joni non jato pimati Nenora jema yamake akin akana iki
Matoki jaweti panya iki
Jaskáaxon ja joni icha Jesossen yoia iki mainbi yakákanti
Jainxonra ja kanchis pan betan yapabo bitaanan Dios iráke aka iki Jaskáaxonra ja panyabi yapabo pakexpakeanan jaonmea onannaibo jato menipakea iki Jatian jabaonbiribi tekikin jonibo menikana iki
Jara jatíxonbi potónon kaman pikana iki Ja pakexbo texeketian tsinkikanara baneta iki kanchis tasápari
Jatian jan piabora ikana iki chosko waranka jonibobira ainboyabi bakebo toponkanama ikaxbi
Jatian jaskáa pekáora ja jonibo raankin senenhataanan Jesús biribi moa boten nanetaanan Magadán main kaa iki
Jatianra fariseoboyabi sadokeobo Jesús oinni bokana iki
Boxonra jakonmain pakémati xinanya ixon Diossen raanakon ixon ja oinxon onankanti jato oinmati yokákana iki
Ikaxbi Jesossen jato yoia iki Matora ikai yantanpake nai oinxon oinna jakonxaman iketian ramara moa oi beyamai iki
Jatian yamékiri nai oinna koin kextó iketian mato iribai ramara oi beai iki
Jaskáakin ja nai oinxonres nete jaskara ikaibo onanai ixonbiki
Jawekopíki ja rama en akai jawékibo oinxonbi maton onanyamaresai
Jatian ja ian keiba xitati boira jaonmea onannaibo panman xinanbenobainkana iki
Ointanikanwe ja fariseoboyabi sadokeobaon levadorakira mato koiranmeeti jake akin
Jato jaskáakara jaonmea onannaibo ikana iki
Jaskákanai onantaanan jato Jesossen yoia iki
Jawekopíki pan yamaketian mato jaxoko yoii iitai Eki kikini koxiama jonibo riki mato
Ramakamanbiki maton onanyamaa
Ja pichika waranka joni pichika panribi en jato pimanontianki jaweti tasá bocho maton tsinkiantana iki ixon maton xinanyamai
Jainoax Ja kanchis pan en chosko waranka joni jato pimanontian jatí tasá bocho tsinkiantanaki moa maton xinanyamaribiai
Ja fariseobo betan sadokeobaon levadorakikaya koirameekanwe akin jato aká iki
Jatian ja Filipo main iká Kesareanko moa nokóxon Jesossen jaonmea onannaibo yokata iki
Ja jonin Bakeki tsoa iki ixon jonibaon xinannai akin
Jatíribibaonra xinannai mia jato baotizanai Joan Wetsabaonra xinannai mia Elías Jainxonribira xinankanai mia profeta Jeremías iamax wetsa profetabo akin akana iki
Jaskáakana Jatian matonbiribiki ea tsoa xinannai akin jato aká iki
Mia riki Kristo ja jiria Diossen bake akin
Jaskáa Jesossen yoia iki
Diossenra mia raroxaman imake Jonassen bake Pedro natora minbi onanama iki Ja naikan iká nokon Papa Diossenbira mia onanmake
Jatian enbiribira mia yoiai mia riki Pedro ja iki xanka iki iká Ja nato xankakira nokon joni itibo en jato tsinkinoxiki Jara mawakan atipana koxinbi jawekeskaxonbi ras atima iki
Jaskátaanan jaonmea onannaibo Jesossen yoia iki ja riki Kristo akin tsoabi jato kexantima Jawen mawáti jato Jesossen yoia
Miara jaskara winóti atipanyamake Ibó Diossen mia jaskámayamabanon akin aká iki
Jaskáketianra Jesossen bechiakekainxon Pedro neskáa iki
Nenoax katanwe Satanás Miara ea jakonmain pakémakasires iki Diossen keenai jawékibo atira min xinanyamai jonibo keenai atiresa min xinannai akin aká iki
Japekao Jesossen jaonmea onannaibo yoia iki
Ja nokon joni itin keenaibora jaton keena keskáres akí jenéti iki Ea kopi masá teneti jawemabi ixon ea chibankanwe
Ja jakonxamares jatín keenaibora moa jatíbi manóke Ikaxbi ea kopi menikaataibaonra jakon jati nokokanti jake
Jakonmein iti iki nato netemea jawékibo kaiaa ikátiibi jati neteoma joni iká
Jawen kaya kixpinti kopímein jawetiixaman jonin kopíatiki
Ja jonin Bakera jonoxiki jawen Papan koxi xinanya itan jawen ángelboya Joxonra ja tee akana betan senenribi jaton biti jawékibo jato menipakenoxiki
Ikonxamanra en mato yoiai jatíribi ja neno itinabora mawáyamanoxikanai ja jonin Baken ikinaton jawen jonibo jakana oinnai kamanpari akin jato aká iki
Sokota nete pekáora Pedro Jakobo jainoax Jakobonin wetsa Joan jato Jesossen manan keyá ikain boá iki
Jain ikaxa jato bebomeax Jesús wetsaresibia iki Jawen bemananra iká iki bari keska pené Jatian jawen chopabiribira iká iki kikinbires joxo ikax joé keska penébires
Moa jaskáketian oinkana iká iki Moisés betan Elías Jesús betan yoyo iki
Jaskáakinbo yoii Pedro itainbi nai koin penébirestonin jato mapotoxita iki Jatian ja koin meranoax
Jaskataitian ninkatax jaonmea onannaibo ikonbiresi raketi chirankootaanan mainbi bekepikana iki
Jatianra pataxbainxon jato Jesossen tii aka iki Jainxon jato yoia iki
Weníkanwe rakéyamakanwe akin
Jato jaskáketian oinkana iká iki moa Jesúsbicho itina
Jatian moa mananmameax ipakekin jato Jesossen yoia iki
Ja maton oinnabo ja jonin Bake mawatax jiriai kamanpari tsoabi yoiamakanwe akin
Jawekopíki ja esé onanbaon yoiai profeta Elíasparira joti jake iki ixon akin
Ikon riki Elíasparira joti jake janpari jatíbi jawéki benxoati kopí
Ikaxbi enra mato yoiai Elíassa moa jonike Jokenbira onanyamaxon jaton keena keskáres akana iki Jaskatiribira inoxiki ja jonin Bake masá memakana onitsapiti akin jato aká iki
Jatian ja jonibo ikainko moa nokókanketian westíora joni Jesúski joáx ja bebon chirankootoxixon yoia iki
Nokon bake noibataanan ea akinxonwe Ibó Beyóskinra masábires tenei Ichaira chiiki moa pakéke Jainxon ichakinribira jene tsakake
Mionmea onannaibo en bexonabira jabaon benxoati atipanyamakanke akin aká iki
Dioski koxiti maxkata itan jakonmabo riki mato
Eahomaxonki maton jawebi atipanyamaa
Jawetian mato jaskaraton axetikayarin
Jatian bexonkana ja bake meran iká yoxin notsínxon Jesossen pikoa iki Jaskáatianbi ja bake moa benxoa iki
Jaskáa pekáo jatonbichobiribi kenaanan jaonmea onanaibaon Jesús yokákana iki Jawekopiki ja yoxin non pikoti atipanyamaa ika akin
Matora Dioski ikoni koxiamabo iki
Ikonxamanra en mato yoiai ja mato Dioski koxia xinan mostaza berotiotanibires ixonra Nato manan okechaa taxkéwe akin maton aká ja manan taxkéti atipanke
Jatianra jawe atikomabi matona yamatiki
Jatian jato betanbi Galilea main kakin Jesossen jato yoia iki
Jatian moa Jesús jaonmea onanaiboyabi Kapernaúmhain nokókanketianra Dios rabiti xobo benxoati koríki tsinkiaibo Pedroiba bekana iki
Maton maestronki ja Dios rabiti xobo benxoati koríki meniamai akin
Wetsaboresa jato akanai akin
Jaskáa Jesossen yoia iki
Jaskara ixonra jawen bakebaon jawebi kopíayamakanai
Jawerato yapaki min japari biai jara min janchópeti jake jainoara min koríki merati iki
Tsoakayarin ja Diossen ikinaton jatínko jato xewina akin
Jaskáakana westíora bake kenaxon jato napon Jesossen nichina iki
Jainxon jato yoia iki Ikonxamanra en mato yoiai jakonma xinan jenetaanan bake keskati iamaira jawekeskataxbi ja Diossen ikinaton jatínko mato jikiamanoxiki
Ja Diossen ikinaton jatínko kikin iki kaibo riki kikinman xinanmeeyamataanan bake keskati ikaibo
Jaweratobaonki nokon janenko westíora bake nato keskaribi biai jabaonra moa earibi bike Jan noa ochanko pakémati
Jawe iresaipanon nato nete jan jonibo ochan pakémati jawékiboya ikax Jara jaskáxamanhaxon bechitentikoma iki Ikaxbi jawe iresaipanon ja wetsabo jan jato ochan pakémaibo
Nato bakebo tsoabi jato omisyamakanwe Jan jato koirannai Ángelbora Dios betanbi ikábo iki ixonra en mato pontéxaman yoiai
Jaskákemein ja iskon chonka iskon jainbi ja mananman potabaini ja westíora manota benai katima iki
Enra onanke kaxon meraaxa ikonbiresi rarotiki ja jatíribi manotamabo oinnax ikai bebonbires
Jatian jaskáabi mia ninkáxonyamaitianra westíora iamax rabé joi akairibi min kenati iki ja mato yoyo ikaibo rabé iamax kimixaxon ninkata iti kopí
Jatian jaskáakin akábi jato ninkáxonyamaitian joi akaibo jato yoiwe
Enra ikonxaman yoiai ja nato mainxon maton atima yoiaibora naikanxonribi Diossen atima yoiai Jatian nato mainxon maton ati yoiaibora Diossenribi ati yoiai itiki
Enra mato yoiribiai
Jawetianki Dios jawéki yokánox nato mainxon maton westíora xinanbicho rabéxonbi abékonai jatianra mato Diossen meniti iki
Jatian jaweranoki rabé iamax kimixa inonbi nokon janenko tsinkíkana iki jainriki ea jato betan akin jato aká iki
Jaskáketian nokobainxon Pedron yokata iki
Ibó Westíora ebé joi akaitonin ea jakonmaaketianki jawetiakinres en moa ja xinanxontima iki Kanchis akin akin
Ja Diossen ikinaton jatira westíora apon jawen yonotibaon ribina iken jato yokápakeni keská iki
Jatian moa jaton ribinbo jato yokákin peoketianra jan kikinbires icha ribina westíora joni bexonkana iki
Jaskáaketianra jabé teetai jonin ja apo bebon chirankootanan yoia iki
Xokorespari ea manawe Ibó en mia keyokin kopíanon akin
Jaskáakin akára noibataanan apon jawen ribinbo moa xinanxonyamataanan jaweayamaa iki
Ja bechixonra tepotsiananbi yoia iki
Jaskaaka ja bebon chirankootanan jonin yoia iki
Xokorespari ea manawe en mia keyokin kopíanon akin
Jaskáabi keenyamataanan kárkel meranres jato amaa iki jawen ribin kopíai kaman iti
Jaskaaka oinxonra wetsa jabé teetaibaon akonbireskin masá xinankana iki Jaskákinra ja apo boxon kexankana iki
Jatianra aponbiribi kenamaa joketian neskáakin yoia iki
Mia riki kikin jakonma joni Enra jatíbi min ea ribinabo mia xinanxonyamake min ea ayorakin yokákin jeneyamaketianres
Jatian jawekopíki ja en mia aká keskáakinribi mibé teetai joni min noibayamaa akin aká iki
Jaskaraton ikonbiresi sináxonra ja apon jawen ribin keyo kopíakai kaman jato kastigamaa iki akin jato aká iki
Nokon Papa Dios naikan ikátoninra mato jaskáaxokoti iki ja mato betan joi akaibo betan jakonmanana ixon akonkin maton xinanxonkin jeneyamaitian akin
Jaskara jawékibo jato Galileankoxon yoikin senenhataananra ja Jordán keiba iká Jodea main moa Jesús kaa iki
Kaitianra icha jonin chibana iki Jatianra jain ixon jatíbi isinaibo jato benxoaa iki
Jaskaai iitainra fariseobo bekana iki jaskáaxon Jesús jakonmaati benai Bexonra yokákana iki
Wetsa jawéki kopíbires jonin jawen awin potatiki jakon iki akin
Joninra jawen papa betan jawen tita jeneti iki jawen awin betanbiribi wanoxon jaskataxa ja rabé moa westíora yorabicho keská iti iki iki ixon
Jatianra moa rabé yora iamai westíora yorabicho iki
Jaskara ikenra Diossenbi jato wanomaa tsonbi jato potaanamati atipanyamake akin jato aká iki
Jatian fariseobaon yokáribia iki
Jawekopíkayaki Moiséssen yoini ainbo potanoxonpari kirika wixaanan meniti akin
Maton keena keskábores akaibo ikenra aká iki Moiséssen jaskáakin jaton awin potati yoikin Ikaxbi rekenra jaskara iti ikáma iki
Jatianra enbiribi mato yoiai
Jatian jaonmea onanaibaon yoia iki
Jonin jawen awin jaskáati iketiankayara joni wanoyamaakaya jakonhira iti iki akin akana iki
Jatikaxbira tsoa wanooma iti atipanyamake Jaskara itibobiribi jato Diossenbi imaaboresa ikanai jaskara
Jatian jatíribibaon jaton bakebo Jesússiba bekana iki mamepasxon jatoki oranon ixon
Ikaxbi jaonmea onanaibaon jato notsina iki
Jatianra Jesossen jato yoia iki Ja bakebo bechiteyamakanwe ibakanon eki bei Jato keskabaonakaya riki ja Diossen ikinaton jati nete akin jato aká iki
Westíora bakeranonra Jesús oinni kaa iki kaxonra neskáakin yokata iki
Jakon maestró Jawe jakon jawékixamanki en ati iki jatíbitian jati neteya inoxon akin
Jaweatiki min ea jakon maestró akin akai
Dios bichoresiki jakon
Jato reteyamawe wanoya itan benoya ixonbi wetsa betan yoranyamawe yometsoyamawe wetsabo jakonmaanox jansoi yoyo iamawe
Min papa betan min tita jakonhawe itan minbix noikaata keskáribiakin wetsaboribi noiwe ikira ikai akin aká iki
Jaskaaka ja bakeranonman yoia iki
Jatian Jesossen yoia iki
Ikoni jakonbires itin keenkin jatíbi mia jayata jawékinin maroxon ja jawebiomaxokobo jato menitanwe Jaskáaxpariresa mia naikan icha jawékia itiki Jaskáakin senenhabeirani jotanwe mia nokon joni inon akin aká iki
Jaskáakin akára onískaini ja bakeranon kaa iki ichayora jawékia ikax
Jaskáaketianra jaonmea onannaibo Jesossen yoia iki Ikonxamanra en mato yoiai kikinxaman itikoma riki ja icha jawékiabo Diossen jato ikinai neten jikiti akin
Westíora kamellonara itibiresma iki ja xomox chipekenin bebati jatian ja icha jawékiabaonara bebonbires itikoma iki ja Diossen ikinaton jati netenko jikiti
Jaskati yoyo iketian ninkataxa jaonmea onannaibo ikonbiresi ratetax ikana iki
Jaskákanaitianra jainbikon ointaanan Jesossen jato yoia iki
Natora jonibaon atipanyamake ikaxbi Diossenara jatíbi atibires iki akin
Jaskáketian Pedron yoia iki
Nonra jatíbi noa jayata jawékibo jenea iki Jaskáaxa mia chibani joá iki Jatianki Jawe non binoxiki akin
Ikaxbi icha ja ramatian kikin ikátiaibora kikinmaxokobo inoxikanai jatian ja ramatian kikinmaxoko ikátiaibora kikinbo inoxikanai
Ja Diossen noa ikinti riki westíora ova waia joni jato teemanoxon yamékirixoko jonibo benai kaní keska
Jatian ja teekasai jonibo westíora nete teeta betan senen jato kopíati yoia jakon ikanaitian moa jawen wainko jato teeti raana iki
Iiwanax moa iskon hora yamékiri iketian plazain karibaxon nokoa iki icha joni jawe akímabi iiresaibo
Matoribi nokon ova wainko teetankanwe enra mato senen kopíatiki akin
Jainoax bariapan jakiribi karibaa iki Iiwanax yantanpake karibaxon jato jaskáaribia iki
Jainoax moa bari jikiti ochóma jakiribi karibaxon oinna iká iki wetsaboribi jawe akímabi iiresaibo jainoa jato yokata iki
Jawekopíki mato neno teetimabi iibaitai akin
Jatian moa yaméketianra ja wai ibon ja teetaibaon koxi kenaxon yoia iki
Ja teetabo kenaxon moa jato kopíapakewe rekenpari ja chiní teeti jikiwanabo awé japekáora ja reken jikiwanabo min jato akai akin
Jatianra chiníbires teeti jikiwanabaonpari bexon ja westíora nete teexon bititiiribi bipakekana iki
Japekao moa reken teeti jikiwanabaon biti iketian xinankana iki jabaon bebonchaa biti Ikaxbi jabaonribi westíora nete teexon bikanaitiiribi bikana iki
Jatian moa kopí biaxa ja wai iboki jakonmaibiresbo yoyo ikana iki
Ja chiní nokotabo westíora horares teekankenbira noa akátiiribi min jato kopíake noabokaya ikonbiresi bari napobi iibaiti teekenbi akin
Jaskáakana ja ibon jato betan itina westíora yoia iki
Joní enra mia jakonmaama iki
Natoriki ja min koríki ja biax moa katanwe
Ikaxbi eara keenai ja chiní jikiwanaboribi mato akátiiribi kopíatinin
Enra ja nokon koríki nokon keena keskáakin ati atipanke Jatian Jawekopíki ikai ea jakonhira iketian mia eki notsi akin
Jainoax Jesús moa jerosalénhain kaa iki Ja bain kakinra jawen chonka rabé jaonmea onannaibo tsinkixon jato yoia iki
Ramara noa jerosalénhain bokanai jainxonra ja jonin Bake yataanan ja sakerdotebaon koxibo itan ja esé onanbo menikin bonoxikanai Jatianra jabaon jaskáaxon reteti xinankanti iki
Jatian ja Zebedeon bakebaon tita jawen bakebo betanbi joáx Jesús bebon chirankootoxita iki jawéki yokákasi
Jatian Jesossen yokata iki
Jatian ainbaon yoia iki Moa mia apo jikixon ja nokon bake rabébi wetsa min mekayao itan wetsa min memio jato yakámatinra ea keenai akin
Jaskáa Jesossen yoia iki
Matonra onanyamake ja maton yokatai
Matonki atipantiki ja moka tenexon en xeairibi xeakin
Jatian jaskáakinbo aká ninkatax jatíribi chonka Jesossenmea onannaibo ja rabéki sinákana iki
Jaskákanaitian jato kenaxon Jesossen yoia iki
Matonra onanke Dios ikonhayamai apobaonra akai jawen jemabo kikinhakin iboataanan jato ikinkin Jatian ja kikinman xinanmeetaibaon akai jaton keena keskáakin jato akin
Ikaxbi matora jaskakanantima iki
Jaweratoboki kikinman ninkakaatai itin keenai jabora jato jawéki axonaibores iti jake
Jaweratoboki jato xewina iti xinanyabo iki jabora jaton yonoti iti jake
Jatian Jerikóainoax moa bokanaitian icha jonin jato chibana iki
Ja bai kexa iká iki benche rabé yakábekona Jatian Jesús jan winotai ninkatax iká iki
Ibó miara Davidkan bake iki Noibataanan noa akinwe iki saí ibekoni
Jaskataitian netémakaskin jonibaon notsina iki Ikaxbi jatiankaya bebonbires koxin saí ibekona iki
Ibó miara Davidkan bake iki Noibataanan noa akinwe iki
Jaskaketian Jesús jainpari chankata iki Jainxon jato kenaxon yokata iki
En jawe mato kopi atinki mato keenai akin
Ibó min oinmatinra noa keenai akin
Jaskáakana Jesossen jato noibaa iki Jainxon jato bero tii axona iki Jaskáatianbi ja benche rabékan moa oinbekona iki Jaskatax Jesús chibani kabékona iki
Jainxonra Jesossen jaonmea onanai rabé raana iki
Oa nenonxon non oinna jema itinainko botankawe jain kaxonra westíora borro bake betan borro awin nexakana maton nokotiki
Ja choroanan ea bexontankanwe
Jatian jaweraki mato akanaitian non Ibo keenaitianra non boai ramaxokobira mato banexonribai akin jato yoitankanwe akin jato aká iki
Nato jawékibora iká iki ja profetanin yoinibo senennon ikax Ja wixára ikai neskati
Ja Sión janeya mananman iká jonibo yoikanwe Oinkanwe jainra maton apo joái Jara rabiti xinanhoma iki Westíora borro baken peyakaaxa joái iki
Jaskáakin jato yoia kaxonra ja Jesossen yoia keskáakin jaonmea onanaibaon akana iki
Bekana iki ja borro awin betan ja borro bake Bexonra ja rabébi jaton taribaon pekakaakana iki jatian Jesús jan peyakax kaa iki
Ja kaaitianra icha ixon jonibaon jaton taribo bai naponbi kakaaxonkana iki Jatíribibaon jiwi poyanxokobo ponskeanan ja kaai bai napon tipinxonkana iki
Jatian ja rekenain boaibo itan já pekao beaibo saa ikana iki
Noa kixpinmawe apo Davidkan Baké Nonra mia jowé akai mia riki ja Ibon janenko joái Noa kixpinmawe ani Diossé iki
Jatian moa Jerosalénhain Jesús jikiketianra ja jemameabo jatikaxbi meskóbo xinanni ratékana iki Jaskati ikana iki
Jatian moa jain ikaxa Diossen xobo meran Jesús jikia iki
Ikaxbi matonra imake ja meranoax yometsoti xobo akin jato aká iki
Jatian jain Jesús iketianra Dios rabiti xobo meran bencheboyabi nitikomabo bekana iki Bekanketianra jato benxoaa iki
Noa kixpinmawe apo Davidkan Baké
Jaskákin Jesús yoikana iki
Minki ninkatai mia yoii jaskákanaibo akin Jatian Jesossen jato yoia iki
Enra ninkatai Ikaxbi Matonki yoyo akama iki jaskara iti yoii Diossen joi meran neskatai Jainra ikai
Ja bakexokobo ja xoma akaixokobaonbira mia rabinoxikanai iki akin jato aká iki
Jatian yamékirixoko moa jakiribi Jerosalénhain karibai Jesús jawékiakasa iki
Kakinbi higo jiwi bai kexa chankata meraa iki Ikaxbi ochómakainxon oinnabi iká iki peiabichores Jaskara iketian yoia iki
Jawetianbira mia jakiribi bimiamanoxiki
akin Jaskáatianbi ja higo jiwi moa tanoa iki
Jaskáaketian oinnax ratéxon jaonmea onanaibaon Jesús yokákana iki
Jawekeskatiki nato higo jiwi ixtonbires tanoa akin
Jaskata pekáora Dios rabiti xobo meran Jesús jikia iki Jainxon jato axeai iitaitianra sakerdotebaon koxiboya ja jodíobaon joni koxibo bexon yokákana iki
Tson xinanmanki min jato jaskáai Tsonki mia jaskara yoiti koxi imaa akin
Enribi mato westíora yoká axokoai ja maton ea yoiketianra enribi mato yoitiki tson xinanmanki en jaskarabo akai iki ixon
Jatian jonibaon amaara aká iki akin non ati ikaxbira noa rakéribiai jatíxonbiora já profeta onankana iketian iki ikana iki
Jaskáaxon yoikana iki
Nonra onanyamake akin Jatian Jesossen jato yoia iki
Jawekeskaki maton xinannai neskara joi Westíora jonironki inike rabé bakeya Jatian jawen reken bake yoia iki
Baké ramapari nokon wainko ova bimi tsekai teetanwe akin
Jaskáabi ja baken yoia iki
Jaskáaxonra jainxon vinoati chinia iki itan jainxon koiranti keyá xoboribi aká iki
Jaskarabo ayona pekáora jain teekanon ixon jaweti teetaibo jato menibaini moa ochó kaa iki
Jatian ja ova bimibo moa tsekati senenketianra jawen jonibo raana iki jain teetaibaon jawenabiribi axonkana yokáxon bixonkanon ixon
Ikaxbi jain teetaibaon ja boabo yatanxon jakonmaakana iki Westíora rixkionkana iki wetsa retekana iki jainxon wetsabiribi makanman tsakayonkana iki
Jato jaskáakanketian ja reken jato raanhibata bebonbires ja wai ibon jawen yonotibo raanribia iki Jaabi ja reken boabo aibata keskáakinribi jato akana iki
Jainxonra senentiainbi jawen bakebi raanribia iki Jara tsonbi jaweatima iki ixon xinantaanan
Ikaxbi ja bake oinnax ja teetaibo neskati yoyo ikana iki
Jatianra noa ibo banéti iki iki ikana iki
Jaskáxon ja bake yatanxon ova wainkonia pikobainkin boxon retekana iki
Jatian maton xinannamein ja ova wai ibo joxon ja teetaibo jaweatiki
akin jato Jesossen yokata iki
Noibayamakinra ja jakonmabo jato keyo reteti iki Jaskáaxonra wetsa teetaibo jain imati iki ja bimi tsekaitiibi jan biti ikátiixaman meniti atipanabo akin akana iki
Jainra ikai
Ja xoboaibaon rotokani makanra jaki xoboati makan baneta iki Natora non Ibon aká iki jara ja oinnax jaon manaiti jawéki iki iki
Jatian ja jawékiki yoinmeeta esé ninkaxon ja sakerdotebo itan fariseobaon onanna iki jatobi yoii jaskata
Jaskara onanxon yatankasibi joniboki rakékana iki profeta riki ixon xinankanai kopí
Ja Diossen ikinaton jati riki westíora apon jawen bake wanoaitian fiestaaxon icha jawékiati aní keskaribi
Jaskáaxon ja apon jawen yonotibo raana iki ja chaniabo moa jato kenati ikaxbi tsoabi bekaxamakana iki
Jatianra jakiribi wetsa jawen yonotibo raanribia iki neskáakin yoixon
Ja en jato chaniabo yoitankanwe moara en jawékiati ake Enra nokon wakabo itan nokon yoina xoaxamanbo jato retemake moa jawékiatiresiki Jawékiaki bekanwe akin jato ati
Ikaxbi ja chaniabaon jato joi ninkáxonyamaa iki Jaskati wetsa jawen mai oinnibiribi kaa iki Wetsabiribi jawen jawékinin maroires kaa iki
Jatian wetsabaonbiribi ja apon yonotibo yatanxon ramiayonxon retekana iki
Jaskara ninkataxa ja apo ikonbiresi sinata iki Jaskákinra jawen sontárobo raanxon ja retemisbo jato keyo retemaa iki Jainxon jaton jemaribi jatiobi jato menomaa iki
Ja wanoti fiestatian non piti akára moa ike ikaxbi ja en chania ikábora jaskarain joti jisámabobi ikanke
Ramakaya icha jan winókanai kallebaon boxon jatíbi ja maton bechiaibo jato chanitankanwe akin jato aká iki
Jato jaskáa boxon ja yonotibaon ja kallen ikábo jato chania iki jakon itan jakonma jonibo inonbi jaskáakanara jainoax wanoai xobo bochonon kaman joni icha weita iki
Jatian ja chania beabo oinni jikixon apon meraa iki westíora joni jayakax fiestanko jikiti chopa sawéoma itina
Joní
Jawekeskataxki ja jayá fiestanko iti chopa sawéomanixbi mia neno jikia
Jaskaketian ja apon jawen yonotibo yoia iki
Nato joni tanéxanan menéxkanwe jaskáaxon nenoa pikoxon ja yaméain potakanwe ja masá tenei winikin xeta kerox ati ikainko
Jato jaskáa pekáo boax fariseobo tsinkíkana iki jaskáaxon Jesús jakonmai yoyo imaxon jakopi ramianoxon xinan akí
Jaskáaxon jaweti jaton joniboyabi Herodesnin jonibo raankana iki jatian jabaon neskáakin yoikana iki
Maestro Nonra onanke minra ikon yoiai iki ixon jainxonra akonkinribi ja Dios keenai keskati jati min jato onanmai
Minra ja jonibaon yoiai jawékibo chibanyamai jato betan jakon inox mia iamai kopí
Oinnon min xinanbiribi noa yoita Jakon o jakonmarin ja icha mai iboaa romamea apon yoiaibo senenhakin non kopíati akin akana iki
Jatian jakonma xinanyaxon jaskáakanai onanxon jato Jesossen yoia iki
Beparanmetaibo
Jawekopiki maton ea jakonmain pakémakasai
Jan apo kopíati koríki ea oinmakanta akin jato aká iki
Jato jaskáa bexonkana iki
Tson bemanan jisárin itan tson janerin ja koríkiain akana
Ja neteribira jaweti sadokeobo Jesússiba bekana iki jabaonra mawatabo jiriti ikonhaayamakanai jaskakinra Jesús yokákana iki
Maestro Moiséssen esekanra yoia iki westíora joni bakeaamabi mawáketian ja kachianbaina ainbo jawen wetsan biti ja jawen wetsa wayon bakeya imati kopí iki ixon
Jatian noibara iká iki kanchis joni ja bakebires jaskara winoti jaton rekenparira wanoaxbi mawata iki jatian bakeamabi iká iketian já pekao iká jawen wetsan ja kachiana ainbo bia iki
Jatian moa jatikaxbi mawákana pekáo ja ainboribi mawata iki
Jaskara iken ja kanchisxonbi awinhakana iní ikaxmein ja mawatabo jiriketian Tson awinxaman ja ainbo inoxiki akinra akana iki
Matora jaimabires itai ja wixakan yoiaibo onanyamaax itan ja Diossen atipana koxiribi onanyamaa kopí
Ja mawatabo moa jirikanketianra benbobo wanoti itan ainbobo benoti moa yamanoxiki Jabora naikanmea ángelbo keskábores moa inoxikanai
Matonkayaki yoyo akama iki ja mawatabo jiriti iken ja yoii Dios ikai
Jato jaskáakin Jesossen yoia jonibo ikonbiresi ratékana iki jawen esé ninkatax Japariakin senenhati joi
Jatian westíora kikinhakin esé onannaton Jesús tanakin yokata iki
Maestró Jaweratokayarin japariakin senenhati joi esekan yoiai akin
Jaskáa Jesossen yoia iki
Ja min Ibo Dios noiwe jatíbi min jointiaxonbi min kayayaxonbi itan jatíbi min xinanyaxonbi
Jariki ja rekenain iká itan japariakin non senenhati joi
Minbix noikaata keskáribiakin wetsabo noiwe iki
Jatian jainbipari ja fariseobo tsinkíkana iketian jato Jesossen yokata iki
Matonki ja Kristo tsoa xinannai Tson bakemein itiki akin Jatian yoikana iki Davidkan bake riki akin
Jaskara ixonbiki ja Diossen Xinanman imaa Davidkan Ibó akin aká iki David inike
Diossenra nokon Ibo yoia iki Nokon mekayao yakáwe Ja min rawibo en min taenaman itiakin imaxonai kaman iki
akin jato aká iki
Jato jaskáaka tsonbi jawe joibi yoiamaa iki
Jatianbira moa jainxon tsonbi jawebi yokáwetsayamakana iki
Jato jaskáa pekáo jatíbi joniboyabiakin jaonmea onannaibo Jesossen yoia iki
Ja esé onanbo itan fariseobo riki ja Moiséssen aní esébo jaskati iká jato onanmaibo
Jaskara iken jato joi ninkáxonreskanwe jainxon jatíbi mato yoikanaiboribi jato axonreskanwe ikaxbi jabo ikai keskatires iamakanwe Jabora jato jaskáakin eseibi jaskati iamakanai
Atikomabires senenhati joibo akanai jato senenhamakaskin wetsabo papimanoxon kikinbires iwe jawéki tsinkikanai keskáakin Ikaxbi jabaonribi senenhakinmabi
Jatíbi jaton akaibo iki jonibaon oinnon iki ixon akanaires Chopaki Diossen joi wixaxbo ikanai jan benexeeti itan jaton poyainbo jan ponexeeti Jaton tariribi akanai tapóxaman inon ixonbo chopan ketekiakin
Tsinkíxon jawékiatiainko kaax ikanai kikinbo yakatainkoxamanboribi yakámakantinin keeni jainoax ja esé ninkáti xobo meran jikiaxbo ikanai rekenainxaman yakámakantininribi keeni
Jainoaxibi ikanai jonibaon bechixon jato salodankin maestró akinxamanbo akantininribi keeni
Ikaxbi matobiribi jonibaon maestró akin akantinin keenyamakanwe Matora já wetsabobires keskábo ikax westíora Maestroyabicho iki
Tsoa jonibi nato mainxon papá akinbo ayamakanwe westíora papayabichoriki mato já riki ja naikan iká Dios
Jainoax maestro akin mato akantininribi keenyamakanwe Matora westíorabicho maestroya iki jariki Kristo
Ja mato xaranmea jan mato xewina jonira iti jake wetsabo jato jawéki axonai
Jawe iresaipanon mato riki benchebo ixonbi jato ikinkasaibo
Maton yoiai
Jawekayaki bebon jakon iki ja oro ó ja oro jan Diossena imai Diossen xobo
Benchebo Jawekayaki bebon jakon iki ja Dios menikana ó ja Dios menikana jan jakon imai jainxon yoina menoti
Ja jainxon yoina Dios menoxonti janebainhanan jawéki anox yoyo ika joninra jabicho janeyamake Janra jatíbi ja Dios menikanayabi moa janeke
Jatian ja Diossen xobo janebainhanan jawéki anox yoyo ika joninra jabicho janeyamake Janra ja jameran já Diossibi moa janeke
Jatian ja nai janebainhanan jawéki anox yoyo ika joninra jabicho janeyamake Janra moa Diossibi janeke naikan jawen yakáti iketian
Jawe iresaipanon ja fariseoboyabi esé onanbo mato riki beparanmetaibores
Jawe iresaipanon ja fariseoboyabi esé onanbo mato riki beparametaibores Matonra akai jawen pekainres ja rato betan vasobo chokakin Ikaxbi maton xinan merankayara bochoke ja maton yometsoxon bia jawékibo
Fariseo benchebo
Rekenparikaya ja vaso napo iká kerásbo chokakanwe jatianra ja vaso pekainribi moa kerás yamati iki
Jaskara riki mato oinkana jakonhira joni keskabo ikaxbi chichókaya beparametaibo itan jakonma xinan bochoyabo ikaxbi
Jawe iresaipanon ja fariseoboyabi esé onanbo mato riki beparametaibores Matonra akai ja profetabo mawáni xinanoxon monomentobo akin itan ja jakon joni mawata miinkana kiniboribi akai maton raoaxonkin
Noaribi ja non rekenbo betan senen japaoni ixonra ja profetabo retekanaitian non ayamakeana iki ikibo yoyo iki
Jaskatibo yoyo ikinra moa maton onanke mato riki ja profetabo jan retekatitaibaon chiní bakebo ixon
Jaskara ixon ja maton rekenbaon akin peonikaya senenhakai kaman chibanreskanwe
Maton jisáki ja chiikan ewa meran mato kayamanoxiki
Ikonxamanra en mato yoiai
Jaskara ikenra ja Diossen xobo moa potá xobo keská inóxiki
Ja moa Diossen xobo meranoax Jesús pikókaini kaaitianra jaonmea onanaibaon nokobainxon ja Diossen xobo metsáxaman itina oinmakana iki
Jato jaskáa pekáo olivos mananman bokana iki jain kaax Jesús yakata iki jatian moa jabicho iketian jaonmea onanaibaon nokobainxon yokákana iki
Jainoax Jaweki inoxiki ja mia joti ochama itan moa nete senenaitian non ja oinxon onantibo akin
Koirameekanwe mato tsonbi parankantima kopí
Ichara benóxikanai eki yoinmeetax ea riki Kristo iki ikaibo jaskáakin yoixonbora jato icha paranoxikanai
Jonibora wetsa mainmea jonibo betan reteananoxiki jatian apobora wetsa mainmea apobo betan reteananoxiki jonibora jawékiatinin inoxiki jainoax jatíbiainra ani niwanbo inoxiki
Ikaxbi jaskarabo ikaira itiki moa masá tenetibo iki peokootaipari
Matora yatanxonbo joni koxiboibabo bonoxikanai ramianoxon jaskáaxonbora mato retenoxikanai
Ea chibanaibo iketianra jatíxonbi mato omísnoxikanai
Jatianribira ichaxon ea ikonhakin jenenoxikanai Jakonhai keská ixonbora jato ramiakanti jake jaskatira omisananoxikanai
Icha ikonma profetabora pikónoxikanai Jabaonra icha joni parannoxiki
Jatian moa iorai jakonma jawékibo kaita ikenra icha jonibaon noimisti xinan keyónoxiki
Ikaxbi ja nete senenai kamanbi eki koxii jenéyamaiboresa kixpinmeenoxiki
Ja Diossen ikinaton jati jakon joira jatíbiainpari yoikaati jake jatíxonbi onankana iti kopi jatianparira moa nete senenoxiki
Jawetianki ja Diossen xobo meran jakonmabires jawéki akanti ja profeta Danielnin yoini keská akanai maton oinnai yoyo axon onankanwe
Jatianra ja Jodea main ikabo jabati mananman bokanti jake
jatian ja jaton xobo pekaten itinabora jaton jawékibo bikasi moa naman jotima iki
jainoax ja jaton wainko bokanabora jaton chopa bikasi xobon jakiribi jotima iki
Jawe iresaipanon Ja tooyabo itan bake maxkoya ainbobora ikonbiresi onitsapinoxiki
Dios yokákanwe ja mato jabati katira oitian iamax tantiti netenbi inake
Akonbireskin masá tenetira inoxiki ja neten Tsonbira nato nete peokoonontian itan ramakamanbi jaskáakinhora masá teneama iki itan jaskáakin masá tenetiribi moa yamanoxiki
Jatian jaskáakin masá tenetibo basiora Diossen imaabira jatikaxbi mawákanti iki
Jakopíra jawen katotabo noia ixonres basima neteres imati iki
Ja netebaon tsonbires mato atiki
Oinkanwe neno riki Kristo iamaxon oa riki akinbo yoikin jato ikonhayamanoxikanwe
Ikonma Kristobo itan ikonma profetabora bekanti jake Jabaonra ja oinxon onanti itan ani ratéti jawékibo anoxikanai jaskáaxon ja Diossen katotabobi jato paranti xinanxon
Koiramekanwe jaskarabo ikámatianbira en moa mato yoike
Jaskara iken Kristora jain joni jayamainko itinke akin mato akana jain kayamanoxikanwe
Jainxon Kristora xobo chicho joneta itinke akin mato akanabi ikonhayamanoxikanwe
Ja kaná chopékin bari pikotaiorixon bari kaaiori tenai non oinnai keskára inoxiki ja jonin Bake joí
Jaskara masá tenetibo winota pekáoxokobira moa bari nokanoxiki oxénribi moa teneyamanoxiki ja naikan iká wixtinboribi maannoxiki jatíbi ja naiori iká koxi jawékiboribi xakónoxiki
Jaskataitianra oinnoxikanai ja jonin Bakera moa joái ixon ja oinxon onanti naikan ikaitian
Jatian janra jawen ángelbo raanoxiki kikin koxin trompeta xoon akatoninres jatíbi jawen katotabo mai senenainoabi jato tsinkiti
Ja higo jiwi riki maton jainxon onanti Jawetianki jawen ponyanbo jakonax moa jawen peibo pechokoai jatian maton onanai moara baritiati ochóma iki ixon
Jaskáakinribi ja meskó jawékibo ikaitian oinxon onanoxikanwe ja jonin Bake moa joti ochóma
Ikonxamanra en mato yoiai
jatíbi nato jawékibora inoxiki seneni ja ramatian jakana jatíribi jonibo mawatamatianbi
Ja nai betan maira keyónoxiki ikaxbi ja nokon joibora winóyamai senenoxiki
Ikaxbi ja nete itan ja hora jotira tsonbi onanyamake Nin ja naikan iká ángelbaon itan ja Bakenbira onanyamake Nokon papa Diossenbichoresa onanke
Ja Noé inontian ikáni keskáxamanribira inoxiki ja jonin Bake moa jakiribi joaitian
Ja jenen ewa beamapari inontianbi peokootaxa moa Noé wapóro meran jikiai kamanbi jonibo iká iki pii itan xeai jainoax wanoi itan benoibores
Jatian tsonbi jaskara iti xinannamabires ikenbira jenen ewa bexon jatíbi jato keyoa iki
Jaskáribira inoxiki ja jonin Bake moa jakiribi joaitian
Ja neten rabé joni wainko teeti iibekonaitianra westíorares boti iki jatian wetsa botima iki
Jaskara iken benxokaatax manákanwe Ja netenxaman maton Ibo jotira maton onanyamake
Xinankanwe westíora jonira ja horaxaman yamé yometso joái onanax oxatima iki Jaskáaxonra ja yometso jawen xobo meran jikimatima iki
Jaskara iken matoribi benxokaata ikanwe ja jonin Bakera jonoxiki tson xinannamatian Tee senenhakai yonoti betan tee senenhayamai yonoti
Jawen tee akonkin senenhai xinanya yonotira jawen ibon jaki jenekin yoibainai jawen xobon ikábo jato ikinti itan jato jawékiamati
Diossenra raroxaman imati iki jawen ati teebo senenhai iitaitian joxon ja yonoti jawen ibon nokoketian
Enra mato ikonxaman yoiai
Jara jawen ibon jatíbi jawen jawékibo koiranon ixon jaki jeneti iki
Ikaxbi ja yonoti jakonma ixon atiki nokon ibora ixton joyamai ixon xinantaanan
jan jato ikinna ja wetsa yonotibo jato jakonmaakin peokin jainoax paenai jonibo betan jikiax jato betanres xeai itan jato betan jawékiaibores ikí
Jaskatibores iitaitianra ja nete itan ja hora joti xinannamainbires joxon jawen ibon
Jatianra akonbireskin masá tenei xeta kerox aki winiti iki
Ja Diossen ikinaton jati netera inoxiki ja chonka xontako jaton lamparin bitaanan ja wanoai joni manai boax ikáni keskáribi winoti
Pichikara ikana iki xinanti onanmabo jatian pichikaribi ikana iki xinanti onanbo
Ja pichika xinanhomaninra lamparin bokinbi keyóketian jakiribi nachíti xeni boyamakana iki
Ikaxbi ja xinanyabaonra lamparin boribakinbi xeniribi bokana iki
Jatian ja wanoai joni ixton joyamaitianra oxakan jato atimaana jatikaxbi oxakana iki
Jatian moa yamé pochínikon ninkákana iki
Jaskákanai ninkatax jixtenxon jatíbi xontakobaon jaton lamparinbo jakonhakana iki
Non lamparinbora moa nokaibixoko iki maton xeni ichatamaxoko noa menikanwe akin
Mato meniaxbira noaribi maxkátiki jakonra itiki ja maroaiboiba kaxon matonabiribi itiakin maton biá akin
Jaskata pekáora ja wetsa xontakobo nokótoxitax Ibó Ibó Noa xepóti kepenxonwe iki itoxikana iki
Ikaxbi jan jato yoia iki Enra mato onanyamake tsoara mato ibirai akinres
Ja Diossen ikinaton jati netera inoxiki ochó kanoxon westíora jonin jawen yonotibo kenaxon koirankanon ixon jato koríki menipakeni keská
Jan pichika waranka bia joninra ja koríkinin teexon wesa pichika warankaribi bia iki
Jatian jan rabé waranka biatoninribi jaskáaxokoa iki Janribi wetsa rabé waranka bixokoa iki
Ikaxbi ja westíora waranka biatoninra kaxon mai chinianan mai chicho ja koríki miinna iki
Basi iiti ja ochó kayantana joni joá iki Joxonra jawen jonibo yokápakea iki jaweki ja koríkinin akana ixon
Rekempari joá iki ja pichika waranka jan biantana joxonra wetsa pichika warankaribi menitoxita iki Jainxon yoia iki
Ibó minra ea menia iki pichika warankares natora wetsa pichika warankaribi en mia meniai ja riki en kaimaa akin aká iki
Jatian ja jonin yoia iki
Jakonra min ake miara jakon itan miki koxiti joni iki ja ichama min jakonhakin aká kopíra rama bebonbires icha en mia koiranmai
Rama ebé raroi jowé akin aká iki
Ibó minra ea menia iki rabé waranka koríki natora wetsa rabé warankaribi en mia meniai ja riki en kaimaa akin aká iki
Jatian ja jonin yoia iki
Jakonra min ake miara jakon itan miki koxiti joni iki ja ichama min jakonhakin aká kopíra rama bebonbires icha en mia koiranmai
Rama ebé raroi jowé akin aká iki
Ikaxbi ja westíora waranka koríki biantana toninbiribi joxon yoia iki
Ibó enra onanna iki jain banaa ixonmabi jainoa bikaskin min jato yokákin teai
Ja kopira rakékin ja min koríki en kaxon mai meran jonea iki
Ikaxbi nato riki ja min koríki akin
Jaskáa ja jonin yoia iki
Mia riki jakonma itan chikix joni Ja jain banaa ixonmabi jainoa bikaskin en jato yokákin teai onanna ixonra
iká iki ja koríki min banko meran niati
Jatianra moa joxon ja nokon koríki kaita en bikeanke akin aká iki
Ja jakonhakin akára bebonbires non meniti jake ibanon ichaya iki ixon Ikaxbi ja jakonmaakin akára ja jayatabobi non keyo bichinti jake
Já bebonra jatíbiainoa jonibo tsinkinoxiki Jatian janra jato katópakenoxiki ja oveja koiranaibaon kabrabo betan imayamakin ovejabo katotai keskáakin
Ja ovejabora jawen mekayao jato imanoxiki jatian ja kabrabora jawen mexkao jato imati iki
Jatianra ja apon jawen mekayao ikábo jato yoiti iki
Matobo neri bekanwe nokon Papanra mato jakon imake Ja nato nete jonianontianbi matonribi Dios betanbi jainxon jato ikinti nete axona iboakanwe
Matonra ea pikasaitian ea pimaa iki Ea nomiaitian maton ea xeamaa iki Ea wetsanko iketian maton xobon ea maton imaa iki
Ea chopaoma ikenbi maton ea chopa menia iki
Isinaitian maton ea koirana iki
Kárkel meran iketian ea oinni mato kaa iki akin jato atiki
Jawetianki mia pikasai oinxon non mia pimaa iki Ibó Jawetianki mia nomiaitian oinxon non mia xeamaa iki
Ja nokon wetsabo kikinmaxoko xinankanaibo akinkinra maton ea moa akinna iki akin
Japekáora ja mexkao ikábobiribi jato yoiti iki
Eibakeax botankanwe jakonmabo Ja yoxinbaon koxi itan jawen yonotibo axona jawetianbi nokayamai chiikan ewa meran botankanwe
Matonra ea pikasainbi ea pimayamaa iki Ea nomiainbi maton ea xeamayamaa iki
Jatianra jabaon akanti iki
Jatianra ja apon jato yoiti iki Ja nokon wetsabo kikinmaxoko xinankanaibo maton akinyamaara maton earibi akinyamaa iki akin
Jatian moa jato joi yoikin senenhataanan jaonmea onannaibo Jesossen yoia
Matonra onanke ja rabé nete pekáo moa Paskoa fiesta ikai Jatianra ja jonin Bake yataanan ramiayonxon korosen axon retenoxikanai akin jato aká iki
Jatianribi iká iki ja sakerdotebaon koxibo betan ja jodíobaon joni koxibo ja sakerdotebaon koxi Kaifás jain iká xobonko tsinkíkana
Jatian Jesús iká iki Betania jemanko ja lepra isinya ikátiai Simonman xobonko
Jain pii yakáketianra westíora ainbo nokótoxita iki kopí ininti tsomáya Joxonra pataxbainxon ja inintinin Jesús machita iki
Jawekopiki nato ininti jaskáakin yoyota
Jakayara ike kikinxaman kopí maroxon ja jawékiomaxokobo jato akinti iki ikana iki
Jaskákanai onanxon jato Jesossen yoia iki
Jaweakiki nato ainboki mato sinatai
Ja jawékiomabora jatíbitian mato xaran janoxiki ikaxbi eara jatíbitian mato betan iamai
Nato ainbaon ea inintinin jaskáa riki jayá ea miinkanon ixon aká
Enra mato ikonxaman yoiai
Nato netenxonra jatíbiainxon jakon joi yoikin nato ainbaon ea jaskáani yoinoxikanai ja xinankin akin jato aká iki Jakonhai keská ixonbi Jodassen Jesús jakonmaa
Jatian ja chonka rabé jaonmea onannaibo ikainoa westíora Jodas Iskariote janeyara sakerdotebaon koxibo oinni kaa iki
Kaxon jato yoia iki
Jawetiixamanki maton ea kopíatiki en mato Jesús yatanmaketian
akin Jatian jabaon xinan axon kimixa chonka koríki menikana iki
Ja moa fiesta peokootaitian levadoraoma aká pan pikanai reken netera jaonmea onanaibaon Jesús yokákana iki
Jaweranoxamanxon ja Paskoa iketian non jawékiati aká yantan pitinki mia keenai akin
Jatian moa yaméketian Jesús iká iki jawen chonka rabé jaonmea onannaibo betan pii mesan yakata
Jain pii yakáxonbi jato yoia iki
Ikonxamanra en mato yoiai
Mato westíoraxonra jakonhai keská ixonbi ea jakonmaati jake akin
Jaskáakin yoia jawen jonibaon akonbireskin masá xinankana iki Jatian westíoraxonbo yokákana iki
Ja en piai ratomearibi piai riki ja jakonhai keská ixonbi ea jan jakonmaati
Jatian jankaya jakonhai keská itaanan jakonmaati ixonbi Jodassen aká iki
Ea yoiiki mia iká Maestró
Minbira moa yoike akin
Jatian pii ikanaitian pan bitaanan Jesossen Dios iráke aka iki Jaskáaxon ja pan tobapakeanan jato menikin ja jaonmea onannaibo yoia iki
Bixon pikanwe natora nokon yora iki akin
Japekao xeatia kenporibi bixon Dios iráke aka iki jaskáatanan jato menipakekin yoia iki
Jatíxonbi ja nato kenpomea xeakanwe
jara nokon jimi iki janra ja senenhabekonti joi Diossen aká onanti imai Ja jimira chikotai icha jonibaon ocha moa Diossen xinanxonyamanon ikax
Jaskatax moa salmosbo bewai senentaanan Olivos mananman bokana iki
Jainxon jawen jonibo Jesossen yoia iki Nato yaméra mato jatikaxbi eki koxiamanoxiki Jaskáti yoiira wixá meran ikai Jan oveja koiranaira en retenoxiki jatianra ja ovejabo janbísti jake iki
Ikaxbi moa jiritaananra mato kaamabi eapari Galileanko kanóxiki akin jato aká iki
Jaskataitian Pedron yoia iki
Jatíxonbi miabicho potakanainbira en mia potayamanoxiki akin
Jatian Jesossen neskáa iki Ikonxamanra en mia yoiai Nato yaméra atapa keotamabi ea yoii kimixai enra onanyamake iki mia inoxiki akin
Japekao jaonmea onanaiboya Jesús Getsemaní janeya wainko kaa iki jainxon jato yoia iki
Nenobipari yakákanwe en ono kaxon oranai kaman akin
Jaskáaxon Pedro betan Zebedeon bake rabéres ioa iki Jainoaxa ikonbiresi oniskin masá xinankin peoa iki
Jainxon jato yoia iki
Nenobipari ikanwe ebébi oxá tenekanwe akin
Jato jaskáabaini orichaaxoko kaax jawen betonkoninbi mai tii akai kaman chirankootanan neskáakin orana iki
Papá min keen iketian ea masá tenemayamawe Ikaxbi nokon keena keská ea axonyamawe Min keena keskáres awé akin
Jaskataanan jaonmea onannaibo ikainko joríbaxon oxakana jato nokoa iki Jainxon Pedro yoia iki
Westíora hora tanibireski maton ebé oxá teneti atipanyamaa
Oxayamakinkaya orankanwe tanakaati joketian maton teneti kopí
Maton xinanra jakon akasai ikaxbi maton yorara yosma iki akin jato aká iki
Jainoax jakiribi karibaxon neskáakin orana iki
Papá jaskáxamanhaxon nato masá en teneti bechitentikoma iketian min keena keskáres awé akin aká iki
Jaskáakin oranbeirani joxon jakiribi oxakana jato nokoribia iki Jaton berobo ikana iki oxakan ayora bero pexmaxokobo
Jaskara ikanaitian jato oinbainresi kaxon moa kimixa itin ja awana keskáakinribi orana iki
Jaskáatanan jaonmea onannaibo ikainko joxon jato yoia iki
Ramakamanbikayaki mato tantii oxa oxaresai Moara ja jonin Bake ochayabo yatanmakanti hora senenke
Jatian jakonhai keská ixonbi jan jakonmaakai Jodassen iká iki
Ja kaxon en bexetaira já iki ja yatannoxikanwe akin moa jato yoia
Jaskara ixon nokobainxon Jesús aká iki
Jaskataanan bexeta iki
Jatian Jesossen yoia iki
Jaskara akí mia joákaya ixtontani awé joní akin
Jaskáaketian nokobainxon jonibaon Jesús yatankana iki
Jaskáakanaitian westíora Jesús betan itinaton jawen espada tsekataanan ja sakerdotebaon koxín yonoti rerakin paxtea iki
Jaskáaketian Jesossen yoia iki
Ja min espada moa benxoawe Ja espadanin jato reteaibora espadaninribi retekanti jake
Minki onanyamaa ea jaweayamakanon ixon ja nokon Papa en yokáketian ramabixoko kikinbires icha ángelbo ea jan raanxonti
Ikaxbi en jaskáakabira jaskara iti wixakan yoiaibo senentima iki akin aká iki
Jaskáatanan ja jonibo Jesossen yoia iki
Jaweakiki ja yometsobo atin ea yatani mato espadayabo itan jiwiabo bekana Netetiibira jato axeai ea Diossen xobo meran iká iki
Jatian jan Jesús yatannabaonra sakerdotebaon koxi Kaifássen xobonko bokana iki Jain ikana iki ja esé onanboyabi jema koxibo tsinkíkana
Ikaxbi Pedrobiribi ochóxonres chibanboi kaax ja sakerdotebaon koxin xobo jema ikain nokota iki
Jain nokotax ja xepóti koiranaibo betan yakata iki Jesúsmein jaweayonkanai ixon oinnox
Jatian ja sakerdotebaon koxi itan ja jema koxibaonra jaskáaxon Jesús reteti kopí janso joi benakana iki
Ikaxbi icha joni joxon jansokin jakonmaakinbo yoikanabi atikoma iká iki
Ikenbi rabé joni joxon
Nato jonira iká iki
Enra ja Diossen xobo ras axon jakiribi kimixa netebi aríbatiki iki akin jato aká iki
Jaskáaketian wenítaanan ja sakerdotebaon koxín yoia iki
Minki jawebi yoiamai Minki ninkata mia jaskati iká yoikanai akin
Jaskáabi Jesossen jawebi yoiamaa iki Jaskaketian ja sakerdotebaon koxin aká iki Ja jatíbitian jiria Diossen janenko noa yoita Miarin ja Diossen bake Kristo akin
Jaskáa Jesossen yoia iki
Eara jaakon iki minra moa yoike
Jatianra en mato yoikasai
Basimara maton oinnoxiki ja jonin Bake jatíbi atipana koxia Diossen mekayao yakata itan nai koinman joaitian akin jato aká iki
Jaskáketianra ja sakerdotebaon koxin jawen chopa noxia iki sinákin Jaskatax iká iki
Dioskira jakonmaibires yoyo ike Wetsabo yokátininra moa noa maxkáyamake matonbira ninkake jaskati yoyo ikaibo
Jawe keskaki maton xinannai
Jatian jatíribibaon betoxba ataananbo timakana iki Jatian wetsabaonra tantax axonbo
Jatian jaskákanai kamanbiribi Pedro iká iki jeman yakata Jain itinketianra westíora jaton yonoti ainbaon nokóxon yoia iki
Miaribi riki ja Galileankonia Jesús betan ipachoai akin
Ikaxbi jain itinabo bebomeax paranai Pedro iká iki
Enra onanyamake tsoa yoiira mia iibirai iki
Jaskátaanan xepótiain kaa iki Jainoara ja wetsa yonokanai ainbaon oinxon ja jain ikábo yoia iki
Natoribi riki ja Nazarethainoa Jesús betan ipachoai akin
Jato jaskáaitian onanaxbi jakiribi ikonkon enra ja joni onanyamake iki Pedro iribaa iki
Jato jaskáa basimabi jain ikábaon pataxbainxon Pedro yoikana iki Ikon riki mia jawen joni mia yoyo ikara onantibires iki akin
Jatianra jakonmaibires jaki yoyo itaanan Pedro neskata iki Enra jawekeskaxonbi ja joni onanyamake iki
Jaskati yoyo ikainbi atapabene keota iki
Ja atapabene keotamatianbi kimixai paranati Jesossen yoiwana
Jatian moa nete xabáketian yamékirixoko jatíbi sakerdotebaon koxibo itan ja jema koxibaon xinankana iki jaskáaxon Jesús reteti
Jato yoia iki Eara ochake retekanon ixon jakonma akáma joni jato yatanmaax akin
Nonki jawe ointi ja
Jaskáakin akanara Diossen xobo napobi janbisbaintiakin Jodassen koríkibo potaa iki Jaskáabaini kaax risbikan tenexetax mawata iki
Jatian ja sakerdotebaon koxibora ja koríki biax neskákana iki
Nato koríkira joni retekanaton kopí iki Jara ja Dios menikana koríki betanbi non meskoti atipanyamake ikibo
Jaskáaxon xinankana iki ja mapokan teetaitonin wai akin akanai mai ja koríkinin maroti Jain ja wetsankoniax beax mawatabo jato miinti
Ja kopira rama kamanbi ja mai janekanai Jimi Mai akin
Jaskataxa senena iki ja profeta Jeremíassen yoini
Ja kimixa chonka koríkira biríbakana iki Jatíra iká iki ja joni kopi jato Israelitabaon kopí yokata
Jesús iká iki Pilato bebon boxon nichinkana Jatian jan yokata iki
Miarin ja jodíobaon apo
Minra moa yoike akin
Jatian ja sakerdotebaon koxiboyaxonbi ankianobaon jakonmaakinbo yoikanabi Jesossen jawebi yoiamaa iki
Jaskataitian Pilaton yokata iki
Minki ninkáyamai ja mia jakonmaakinbo yoii ikanai akin
Jatian ja joni koxin axé iká iki Paskoa fiestatiibi westíora preso jonibaon katota jato pikoxonti
Jatianribi iká iki westíora ninkakaatai joni Barrabás jeneya kárkel meran akana
Jatian jain tsinkíkana jonibo jato Pilaton yokata iki Tsoa en pikotininki mato keenai Barrabás ó Jesús ja Kristo akin maton akai akin
Jaki notsireskin yataanan já bexonkana iketian onanxon
Jatian jainxon joi benxoatiainko Pilato yakáketianra jawen awinin joi bomaa iki
Ja jakon joni betanra min jawe ointi yamake Já jaskáakanai kopíra en jakonmabires namáwanke iki iká
Ikenbi ja sakerdotebaon koxiboyabi ja jema koxibaonbiribi ja joni icha tsinkitabo yoixon jen imakana iki Barrabás pikotaanan Jesúsbiribi reteti Pilato yoikanon ixon
Jaskáketianra ja joni koxin jato yokáribia iki
Jaweratokaya en pikoxontinki mato keenai
akin Jatian yoikana iki
Jatian ja Kristo akin maton akai Jesúski en jaweati iki
Jawe jakonma akákayarin
akin Jato jaskáabi korosen awé ikires koxin saa ikana iki
Jatianra Pilaton oinna iki jawen joi ninkáxonyamai bebonbires jakonmaati saa ikanaitian Jaskákanaitianra jato onpax bemaax jato bebonmeaxbi mechokiita iki Jato yoia iki
Nato joni mawatara en akáma ikai jara maton jawékibiribi iki akin
Jato jaskáa jatíxonbi yoikana iki
Non bakeboyaxonbira nato joni mawata non iboakai akin
Jaskákanaitian Barrabás jato Pilaton pikoxona iki Ja pekao jato Jesús rixkimaa iki Jaskáatanan moa korosen akanon ixon jato menia iki
Jatianra ja joni koxin sontárobaon ja apo jain iká xobo chicho Jesús bokana iki Jainra ja Jesús katei jatíbi sontárobo tsinkíkana iki
Jawen chopa jopémaxonra jaki xirokin jan perakooti joxin chopa sawemakana iki
Jatíbitianbires ja jodíobaon apo ibanon ikibo ikana iki
Jainxonribi betoxba akana iki Ja yatanmakana iwana jiwinbiribi mapoki rixkikana iki
Moa jaskati jaki xiroi senenxonra ja sawemawankana jan perakooti joxin chopa jopemaxon jawen chopabiribi sawemakana iki Jaskáaxonra moa korosen anoxon bokana iki Jesús korosen akana
Ja moa jainoax pikóbaini bokinra Kireneainoa westíora joni Simón janeya nokokana iki Jara Jesossen koros papimaxon bomakana iki
Jatian moa ja Gólgota mananman nokóxonra Ja iki mapo xao manan iki iká
moka jawékia vino meskoa Jesús xeamakana iki
Ikaxbi moa tanaax jakiribi akáxamaa iki
Jatian moa korosen axonra soerte axon sontárobaon jawen chopabo bikana iki
Moa jaskáa pekáo koirani jain yakákana iki
Ja manaon iká iki jaskara kopí akanai yoikin tablanin neskaakin wixakana
Nato riki Jesús ja jodíobaon apo iki iká
Já betanra rabé yometsoribi korosen akana iki Wetsa iká iki jawen mekayao wetsa jawen mexkao
Jatian jain winotaibo jaki xiroi bonké bonke iananbi
yoikana iki
Mia iki ja Diossen xobo ras axonra en kimixa nete pekáobi jakiribi aríbatiki iki iibata Rama minbix kixpinmeewe Ikon Diossen bake ikax ja korosenmeax pakéwe akinbo akana iki
Jatian ja sakerdotebaon koxibo itan ja esé onanboyabi jema koxiboribi jaki xiroi ikana iki neskati
Wetsabora jato kixpinmaa iki ikaxbi janbix itira itipanyamake Ikon Israel jonibaon apo ikax ibanon ja korosenmeax janbix paketi jatianparira non já ikonhatiki
Jaronki Diossen Bake iki ixonra janbi yoiai iki ikana iki
Jatian moa bariapan iketianra ja main jatíbiain yameta iki yantanpake kimixa hora kaman
Ja yantanpake moa kimixa hora ikí kaitianra kikinbires koxin Jesús sai ika iki
Elí Elí Lama sabaktani iki Ja iki
Diossé nokon Diossé Jaweatiki min ea potaapanon iki iká
Jaskati saí ikai ninkatax jatíribi jain ikábo ikana iki
Profeta Elías kenai riki ikibo
Jaskáketianra jatianbi ixtoi kaxon westíoranin esponja bitaanan vinagre tsaimaa iki Jaskáaxonra jiwi nenkéki nexaanan Jesossen xeanon ixon ketaxnana iki
Jaskáaitian wetsabaonbiribi yoikana iki
Jaskáayamawe jorábiratiki Elías ja kixpinmai non oinnon akin
Jaskákenbi Jesús jakiribi koxin saí itaanan moa jatianbi maxkaa iki
Ja jaskatatianbira Diossen xobo meran iká jan nachitea chopa bochikiax namani noxita iki mairibi xakota iki itan xankaboribi kaxketa iki
Mawá miinkana kiniboribi kepenmeeta iki Jatianra icha jakon joni mawániboribi jiria iki
Jatian moa Jesús jiria pekáora ja mawá kini meranoax pikotax Jerosalén jeman bokana iki Jainoara icha jonin jato oinna iki
Ja kapitán betan jabé iká sontárobora Jesossen yora koirani iikanainbi niwanman aká itan meskóbo ikaitian oinnax ikonbiresi rateti ikana iki neskati
Ikonra iká iki nato joni Diossen bake ikibo
Jainribi ikana iki icha ainbobo Galileankoniaxbi Jesús chibani beabo ochóxonres oinni Ja ainbobo iká iki jan Jesús akinnabo
Moa yantan iketianra Arimateainoa icha jawékia westíora joni José janeya joá iki Jaribi iká iki Jesús chibani ipachoai
Janra Pilatoiba kaxon Jesossen yora yokata iki Jaskáakin yokáketianra Pilaton jato menimaa iki
Jatianra Josekan ja Jesossen yora bixon kakaati jakonxamantonin rakawaa iki
Jaskáaxonra janbi jato xanka kiniamaa bená ikainko ja Jesossen yora niaa iki
Jaskáatananra xanka anin ja kini xepobaini moa kaa iki
Jain boxon yoikana iki
Ibó nonra xinannai ja paranmis jonin japarixon jato neskáakin yoiibata
Eara kimixa nete itin jirinoxiki akin
Nato jatíribi sontárobo boxon matonbixaman jato kikinhakin koiranmatankanwe akin
Jatian ja tantiti nete winota pekáo moa domingo nete xabataitianra María Magdalena betan wetsa María kabékona iki jain Jesossen yora miinbakana oinni
Jain kabékonainbi ratéresi kikinbires koxi ninwana iki ja non Ibo Diossen ángel naikanmeax joaitian Joxon jan kini xepoa xanka oke taranax janbi peyakaa iki
Ja ángelnin yora iká iki kaná biri ikai keská pené Jawen yoraribi iká iki kikinbires joxoxaman
Jaskara oinnax ja kini koirana sontárobo kikinbiresi raketi saki iki mawá keskabo tipikana iki
Jatian ángelnin ja ainbobo yoia iki
Rakéyamakanwe Enra onanke ja korosen aibakana Jesús benai mato iitai
Moara neno yamake jan yoipachoai keskatira moa jirike
Maton onannon jain aibakana oinni bekanwe
Rama ixton boxon jaonmea onannaibo yoitankanwe
Ja reteibakanara moa jirike jatianronki japari moa Galileanko kaai jainoaronki maton oinni kati iki jaskara mato yoikasira ea iitai akinra jato aká iki
Jato jaskáa ja mawá kini ikainoax ja ainbo rabé ixtonbires kabékona iki raketibi kikínbiresiribi rarobekona iki Jaskataxa jaonmea onannaibo kexani kaai ixtobekona iki
Jato jaskáaketian nokobainxon Jesús rabikana iki jawen taekibi bekepikainxon
Rakéyamakanwe Ja nokon wetsabo Galileanko bokanon yoitankanwe jainoara ea oinni bokanai akin jato aká iki Kopíaxon sontárobo jansomakana
Jatian ja ainbobo kaaitianribi ja koirani iitai jaweti sontároboribi jeman bokana iki Boxonra jatíbi jaskara ikábo ja sakerdotebaon koxibo kexankana iki
Jatian jabobiribi jema koxibo betan tsinkíxon xinan akí bokana iki Moa xinan axonra ja sontárobo icha koríki menikana iki
jaskáaxon jato yoikana iki
Jato yoinoxikanwe noa oxaketianra jaonmea onanaibaon yamé bexon ja Jesossen yora boankanke
Jatian nato joi ja joni koxin ninkáketianra noabiribi jabetan yoyo ikai jaskáaxonra mato jakonmaati ikenbi non amatima iki akin jato akana iki
Ikaxbi ja chonka rabé jaonmea onanaibobiribi Galileanko bokana iki jain bokanti jato Jesossen yoiibata manan ikainko
Jain boax nokóxonra ja Jesús rabikana iki ikaxbi jatíribibo ikana iki jamara ibirai iki ixonbores xinanni
Jatianra Jesossen jato pataxbainxon yoia iki
Jatíbi ja naikan iká itan main ikábo jato ikinti koxira ea Diossen menike
Jatíbi ja en mato onanmaa jawékibo senenhakantiakin jato axeatankanwe
Jatian eara netetiibi mato betan iti iki ja moa nete senenai kamanbi akin jato aká iki
Jatíbi peokoonontianra Diossen nai itan mai jonia iki
Maira ja anontian jaskara iti jisámabobi iká iki jatíbi aniparo nemín kikinbires yamekan mapoara iká iki jatianra Diossen xinan jene besenen koxia iki
Joé iwé akin Jatianra joé iká iki
Diossen oinna joé jakon iketianra yamé betan imayamakin janbiribi aká iki
jatianra joé janea iki nete akin ja kikin jixtimara janea iki yamé akin
Jaskatax moa reken nete senena iki
Jene janbiribi inon xabá ibanon jaskáketianra janbiribi ibékonti iki Jatianra jaskara iká iki
Diossen xabáaketianra jene janbiribi iká iki wetsa tsama xabá namanbi baneta iki itan wetsa tsamára bochiki baneta iki
Ja xabára Diossen janea iki nai akin
Jaskataxa moa jawen rabé nete iti senena iki
Ja nai naman iká jenebo ja itinkobiribi jainbicho tsinkíkanwe ibanon mai pikotax manxani akin
Jatianra jaskara iká iki
Ja manxanara Diossen janea iki mai akin itan ja jene tsinkitara janea iki aniparo akin
Jatianra Diossen oinna jatíbi jakon iketian
neskata iki Ibanon nato main meskó keská jiwiabi xobibo xoxoi Xobibo ibanon jawen xoxoti beroyabo jainoaxibi jiwibo jawen xoxoti bimi beroyabo iki
Jatianra jaskara iká iki
Ja mainra xoxoa iki jiwiabi xobibo Xobibo jawen beroyabo itan bimiai jiwibo jaskarabiribi itiakin akábora iká iki
Jatianra Diossen oinna jatíbi jakon iká iki
Jaskataxa moa jawen kimixa nete iti senena iki
Jabánon nai xabakan joébo jan tenaketian netea onanti yameta onanti jan netebo onanti baritiataibo onanti itan jenetiaiboribi onanti
jaskáakin abánon ja joébaon nai xabakanxon mai tenakin iki
Jatianra jaskara iká iki
Diossenra rabé joé aká iki
Bari aká iki jan neten tenati itan oxe aká iki jan yamé tenati Wixtínboribi aká iki
Diossenra ja nai xabakan mai tenati joébo aká iki
Neten itan yamé mai tenati jaskáaxonra nete janbiribi iti imaxon yamé janbiribi iti imaa iki Jatianra jaskarabo axon oinna jatíbi jakon iká iki
Jaskataxa moa jawen chosko nete iti senena iki
Jene meran jatíbi meskó yoinabo ichabires kaibanon jainoaxibi jabánon mai manaon noyai yoinabo akin Jatianra jaskara iká iki
Ichabires bake kaiabakanon jaskáaxon aniparo bochoabakanon itan nato neten jabanon icha noyai yoinabo akin
Jaskataxa moa jawen pichika nete iti senena iki
Jatianra Diossen yoia iki Nato main kaibanon jatíbi meskó yoinabo Ináatibo itan ináatimaboribi jainoax jatíbi main norex iki niaibo
Jatianra jaskara iká iki
Noa keskábiakin jara jatíbinin koxi iti iki Aniparomea yapabaona noyai yoinabaona ináati yoinabaona ináatima yoinabaona itan main norex iki niaibaonaribi akin
Diossen joniakinra ja Dios keskábiakin aká iki benbo itan ainbora aká iki
Ninkákanwe matora en meniai jatíbi nato mainmea niibo bimiai yoábo itan jatíbi yobín jiwibo Jatíbi jabora maton jawékiatibo iti iki
Ikaxbira ináatima yoinabo main norex iki niai yoinabo itan noyai yoinabo jabobiribira en xobi meniai ja jawékiakanon ixon akin
Jatianra jaskara iká iki
Jatianra Diossen oinna jatíbi akábo jakonxamanbires iká iki
Jaskataxa jawen sokota nete senena iki
Nai itan maira jatíbi jain ikáboyabi moa akin senenhaa iki
Ja kanchis nete kaman jatíbi ja akábo akín senenhaxa Dios tantia iki
Jatian ja kanchis iti netera jakon iki ixon yoia iki ja netera meketi iti iki ixonra onantiakin yoia iki ja netera jatíbi jawéki joniai teetax tantia iki
Jaskara ikenbira mai chichokeax jene jokonxon jatíbi mai mechaa iki
Jatianra Ibo Diossen ja mai potobi bixon joni itiakin aká iki jaskáaxonra jawen rekinhain xoon aka iki jatianra moa jiria baneta iki
Ja aká pekáora Ibo Diossen jain jakon jati bari pikotaiori westíora wai Edén mainko aká iki jatianra jan aká joni jain imaa iki
Jatíbi meskó jiwi metsáxamanbo jawen bimi jakon kokotibora xoxomaa iki
Ja wai naponbekonra jiwé jiwi aká iki jan jakon ati onanti itan jakonma onanti jiwiribira aká iki
Ja rekena paron janera iká iki Pisón janra Havila mai xitabaina iká iki Jainra oro jake
Ja wetsa paron janera iká iki Goihón Ja parora Kos janeya mai xitabaina iká iki
Ja kimixa itin iká parora Tigris iká iki Ja parora Asiria mai xitabaina bari pikotaio iká iki Jainoax ja chosko itin iká paron janera Éofrates iká iki
Jatianra ja Edén main iká jakon jati wainko koirani teenon ixon Ibo Diossen ja joni imaa iki
Nato jakon jati wainkonia jatíbi yobín jiwi bimibora min kokoresti iki
ikaxbira ja jakon itan jakonma onanti jiwi bimi min kokotima iki
Ja jiwi bimi kokoatianbira mia mawáti iki akin
Joni jabicho iitira jakonma iki Jaskara iketianra en wetsa axonai janxamanbiribi akinti akin
Jaskara iketian Ibo Diossen Adán akonbireskin oxamaa iki ja oxaketian westíora jawen pixi tsekaxon jakiribi namín xepoa iki
Ja pixi tsekaxonra Ibo Diossen ainbo aká iki jaskáaxonra ja aká ainbo Adán menia iki
ja oinnaxa Adán neskata iki Natora nokon namibi iki itan nokon xaobi iki Jonimea tsekaxon Diossen aká ikaxa jawen jane ainbo iki iki
Jaskara iketianra jonin jawen papa betan jawen tita jenetaanan jawen awin betanbiribi jati iki jaskataxa ja rabé westíora yorabicho keská iti iki
Ja Adán betan jawen awinra chopaoma iká iki jaskara ikaxbira jawebi rabinyamabekona iki
Jatianra ainbaon yoia iki
Wetsa jiwi bimi inonbiresa nato jakon jati wainkonia non kokoti atipanke
Ikaxbira jakon jati wai napo iká westíora jiwi bimibichores noa Diossen kokotima yoia iki jainxon tii atimaribi yoia iki Ja kokoaxbira noa mawáti iki akin
Jaskáabira ronon ainbo yoia iki
Ja akátianbi jaton xinan chopeta iki jatian ja rabéxonbi onanna iki moa chopaoma
Jaskara ixon higoera janeya jiwi pei kexexon ja sawebekona iki
Jaskákenbira Ibo Diossen Adán kenaxon yokata iki
Nato jakon jati wainko joax mia kawanaitian ninkataxa chopaoma ikax miki raketi ea joneke akin
Jatianra Diossen yokata iki Tson yoiaki min onanna mia chopaoma Ja jiwi bimi kokotima en yoia ikenbiki min kokoa akin
Joninra yoia iki
Jabé janon ixon min ea menia ainbaon bimi meniara en kokoke akin
Jatianra Ibo Diossen ja ainbo yokata iki
Jaweati min jaskáamarin
Ronon ea parana kopí ja bimi en kokoa riki akin
Jatianra Ibo Diossen ja rono yoia iki
Jaskara min aká kopíra jatíbi yoinabo xaran bebonbires jakonma mia ikai
Rama nenoax peokotaxa jatíbitian mia main norex iki mai poto meranbires ninoxiki
Mia itan ainbora en mato rawikananmai min chiní bakebo betanra jawen chiní bakeboribi rawikanankanti jake
Ainbaon chiní bakenra mabitaxti iki jatianra minbiribi jawen tae chiponhai natéxti iki akin
Ja ainbora yoia iki
En imaara bakeai ikonbiresi mia chexakaati iki jatianra bakenaitiibi mia chexati iki
Ja jonira yoia iki
Mainra moxayabi jakonma xobibaon mia xoxoxonti iki jatianra nii meranoa yoabo min jawékiati iki
Ikonbiresi teeti niskánxonparira min jawékiati iki mawatax jakiribi ja aká maibi mia banetai kaman miara mai aká iki jakopíra jakiribi mia mai banéti jake akin
Ja jonin jawen awin janea iká iki Eva jara jatíbi joni jiriabaon tita iki
Ibo Diossenra yoina bichibo sawetiaxon ja joni itan jawen awin sawemaa iki
jatianra yoia iki
Ramara joni noa keskáribi banéke jakon itan jakomara onanke
Jawekeska ixonra jiwé jiwi bimiribi bixon kokoax jatíbitian janake akin
Jaskara iketianra Ibo Diossen Edén mainko iká jakon jati wainkonia ja joni pikoa iki Jaskáaxonra ja main teenon ixon ja joni imaa iki ja maibi aká ixon
Adánman jawen awin Eva yorana tootax ja bake pikota iki jawen jane iká iki Kaín
Japekáo Abel pikota iki ja Kaínman wetsa
Ja Abel iká iki karnero kaiai jatian Kaínbiribi iká iki waín teetai
Jaskata pekáo basi iikin wetsa nete Kaínman aká iki jawen waimea bia yoábo boxon Ibo menikin
Abelninbiribi Ibo boxona iki karnero bake reken pikota jakonxamanbo Jatianra Ibon oinna ja Abel itan ja Ibo meninoxon boá jawekibo jawen keenxaman iká iki
Ixonbi Kaín jaskáakin oinyamaa iki ja meninoxon boá oinna jakonmaribi iká iki
Jaskáketian Kaín ikonbiresi sinatax jawen beísa jakónmabires iká iki
Jatianra Ibon yoia iki
Jakon akáxa mia rarokeanke ikaxbi min ayamai kopíra ochan miaaresai Ikaxbira ja ocha minharesti atipanke akin
Wetsa netera Kaínman jawen wetsa Abel chankakin ioa iki jatian kachio jato rabébicho ixonra Kaínman jawen wetsa Abel retea iki
Jatianra Kaín Ibon yokata iki
Enra onanyamake Eaki já koirannai iki akin
Jatianra Ibon yoia iki
Minki jawea
Ja min wetsan jimi main min chikoara ja min aká atikeskabiakin en benxoanon ixon ea yokati saí ikai
Jakopíra mia jakónmabires banetai min wetsa min reteketian jawen jimi xea mainkoniaxa mia wetsanko kaai
Ikonbiresi teexon waiaxon min banaabira jakonmai xoxoax bimitima iki Nato netenra mia kawanhatanti iki jawetianbira mia tantitima iki akin
Jatianra Kaínman Ibo yoia iki
Ja akonbireskin masá tenetira en atipanyamake
Ramara nato mainmea min ea pikoke jatianra nato neten mia ochóbires jawetianbi tantiamai ea kawantaresti jake
Ikaxbira Ibonbiribi yoia iki Jaskara iken jan mia reteatonra bebonbires kanchisakin masá teneti iki
Jatianra Ibon ja nokoabaon Kaín reteyamakanon ixon ja oinxon onanti jawen yoranko axona iki
Kaínmanra jawen awin yorana iki jatianra tóota iki jaskatax bakenara Enok iká iki
Jaskáa pekáo jemaaxon Kaínman jawen baken janenbi janeara Enok iká iki
Ja Enok ra Iradnin papa iká iki Irad iká iki Mewjaelnin papa Mewjael iká iki Metosaelnin papa jainoax Metosael iká iki Lámeknin papa
Adakan bakeara Jabal iká iki ja Jabalnin chiní bakebora karpa xobon jaabo iká iki jainoaxa yoina kaiaibo ikana iki
Jabalnin wetsara iká jawen jane Jobal jaibakeaxa arpa ten akaibo itan kena xoon akaibo peokoota iki
Silákan bakera Tobal kaín iká iki yamin teetai jonira iká iki bronke itan hierro meskó jawékibo akaira iká iki
Ja Tobal kaínman poira jawen jane Naamá iká iki
Wetsa netenra Lámeknin jawen awinbo yoia iki Adá itan Silá Ninkáxamankanwe en mato yoinon ea isinhakin xateketianra en westíora joni bake ranon reteke
Adanmanra jawen awin betan yoranribia iki jatianra benbo bakeaxon janea Set iká iki jatianra neskata iki
Abel Kaínman retea toanra Diossen ea wetsa benbo bake menike iki
Set ribira westíora bakeya iká iki jara Enós akin janea iki Jainxon peoxonra Ibon jane rabikana iki
Natobo riki ja Adanman chiní bakebaon jane wixaa Diossen joni anontianra ja keskabiakin aká iki
benbo betan ainbora jato jonia iki jaskaaxonra jato jakon xinanxona iki
Jato jonia netenra Diossen yoia iki Maton janera jonibo iti iki akin
Jawen benbo bake pikónontianra Adán pacha kimixa chonka baritiaya iká iki ja bakera jatíbinin jawen papa jisábi iká iki
Jaskata pekáo Adán japaria iki posaka pacha baritiapari jainoax wetsa jawen benbo bakebo itan ainbo bakebo jaribaa iki
Set pacha pichika baritiaya iketianra jawen benbo bake Enós pikota iki
Jaskata pekáo Set japaria iki posaka pacha kanchis baritiapari Jainoax wetsa jawen benbo bakebo itan ainbo bakebo jaríbaa iki
Enós iskon chonka baritiaya iketianra jawen benbo bake Kainán pikota iki
Kainán kanchis chonka baritiaya iketianra jawen benbo bake Mahalalel pikota iki
Mahalalel sokota chonka pichika baritiaya iketianra jawen benbo bake Jared pikota iki
Jaskata pekáo Mahalalel japaria iki posaka pacha kimixa chonka baritiapari jainoax wetsa jawen benbo bakebo itan ainbo bakebo jaribaa iki
Jared pacha sokota chonka rabé baritiaya iketianra jawen benbo bake Enok pikota iki
Jaskata pekáo Jared japaria iki posaka pacha baritiapari jainoax wetsa jawen benbo bakebo itan ainbo bakebo jaribaa iki
Enok sokota chonka pichika baritiaya iketianra jawen benbo bake Matosalén pikota iki
Enok ra jaa iki Diossen xinanna keskáres axoni Ja Matosalén pikota pekáo Enok japaria iki kimixa pacha baritiapari jainoax wetsa jawen benbo bakebo itan ainbo bakebo jaríbaa iki
Ja Diossen xinanna keskáres axoni jaa ikaxa wetsa neten manóresa iki jaskaraa iki moa Diossenbi boá
Matosalén pacha posaka chonka kanchis baritiaya iketianra jawen benbo bake Lámek pikota iki
Jaskata pekáo Matosalén japaria iki kanchis pacha posaka chonka rabé baritiapari Jainoax wetsa jawen bakebo jaríbaa iki benbo bakebo betan ainbo bakebo
Lámek pacha posaka chonka rabé baritiaya iketianra westíora jawen benbo bake pikota iki
Jara Noé akin janea iki jaskaax iká iki neskati
Ibon nato mai jakonmakin xinanxona iketianra waiai noa ikonbiresi teetai jaskara ikenbira nato baken noa tantimati iki iki
Moa Noé pikota pekáora Lámek jaa iki pichika pacha iskon chonka pichika baritiapari jainoax wetsa jawen benbo bakebo itan ainbo bakebo jaribaa iki
Pichika pacha baritiaya inontianra Noekan bakea iki Sem Kam Jafet
Nato main jonibo kaiti peokoonontianra jemaabotankin bakeakana iká iki ainbo bakebo
Diossen bakebaon ja ainbobo oinnara iká iki metsáxamanbo Jatianra jainoa katotax jaton keenxamanbo oinnax jabo betan wanokana iki
Ikaxbira Ibon yoia iki
Ibon oinnara jonibaon aká nato main bebonbires jakonma iká iki jaton xinanra jatíbitian jakonma atires iki
jaweati en joni akárin ikira iká iki Kikinni chexakaatira
En aká jonibora nato mainmea tsoabi yamatiakin en jato keyoai jatíbi yoinaboribi main norex iki niaibo jainoax noyai yoinabo Ayamapainon en jato akárin ikíra ea ikai iki
Jaskara ikenbira Ibon oinna Noébichores jakon iká iki Noekan ani waporo
Natora Noé iní yoii iki Noéra jakonhira joni iká iki jatíbitianra Dios yoiti ixona iki Ja janontianra jabé jonibo xaran jabichores Dios keenai keskati jaa joni iká iki
Diossen oinnara nato main jakonma bochobires iká iki itan onsati ramianankanai iká iki
jaskatira jatíbi jonibo jakonmai axekana iká iki Diossen oinna nato main ichabires jakonma jaketianra
Noé yoia iki
Enra xinanke jatíbi jonibo keyonoxon Jaton jakonma kopíra nato neten ikonbiresi onsati reteanankanai jaskara iketianra en jato keyoai jatíbi nato neten ikáboyabi
Bepon jiwi wapóroawe jawen chitébo awé jaskáxon okenbekonbi ja wapóro xabábo boín boyawe jemaori itan napoori jene weinaketian
Ja wapóro akin min topóntira neskara iti iki
Ikaxbi miibetanra ja senenhabekonti joi en akai Ja wapóro meranra min bakebo weikanti iki min awin min baban ewabo itan miaribi jikiti iki
Jainxonribira min weimati iki jatíbi nato netemea yoinabo bene betan awinbora iti iki jaboribira miibetan mawákantima iki
Jatíbi meskó yoinabora rabébo miibetan ja wapóro meran weíkanti iki noyai yoinabo ináati yoinabo main norex iki niaibo jaboribi keyonaketian
Meskó jawékiatibo tsinkiwe jaskáaxon benxoawe Mato betanbi yoinabaon jawékiati janon ixon akin
Jatianra Noekan aká iki senenhakin jatíbi ja Diossen ati yoiabo
Japekáora Ibon Noé yoia iki
Ramatian iki miabichores jatíbi jonibo xaran nokon keena keskáres akí jaa joni Jaskara ikax maton bakeboyabi wapóro meran weikanwe
Rama jatíbi kerásma yoinabo weimawe kanchis bene jainxon kanchis awin
Ikaxbi kerás yoinaboribi bene betan awinbichores weimawe
Jainxonribi weimawe kanchis meskó noyai yoinabo bene betan awin kataxabo ja yoinabo nato neten keyoyamai jati kopi
nenoax kanchis nete senenketianra chosko chonka nete itan chosko chonka yamé en oi bemai Nato mainmea jatíbi jiriabo itan jatíbi ja en joniabora en keyoai akin
Jatianra Noekan jatíbi Ibon ja ati yoia keskáxamanbo aká iki
Ja jenen ewan keyokin mai maponontianra sokota pacha baritiaya Noé iká iki
Jatianra jenen ewan retenaketian Noé jawen awin jawen bakebo jainoax jawen baban ewabo wapóro meran weikana iki
Kerásma itan kerás yoinabo noyai itan main norex iki niaibora
Noé betan wapóro meran weikana iki rabé rabébo bene betan awinbora iká iki Diossen jato yoia keskára ikana iki
Ja kanchis nete senenketianra jenen ewan moa mai mapokin peoa iki
Chosko chonka nete itan chosko chonka yaméra nato main oi bei jenéyamaa iki
Ja oi bei peokootai netenribira Noé jawen bakeboya Sem Kam Jafet itan jawen awin jainoax jawen baban ewabo betan wapóro meran jikia iki
Jatíbi meskó yoinabo inaatima itan ináatibo itan jatíbi meskó norex iki niaibo itan noyai yoinabora jato betan weikana iki
Ja meskó yoinabora bene betan awinbo weikana iki Diossen Noé yoia keskáxaman ikanketianra Ibon ja wapóro xepoa iki
Chosko chonka nete kamanra jenen ewa bea iki
Ja ani manan keyábo mapokin keyoa pekáora kanchis metro bebon keyá jene iká iki
Jaskatax jatíbi nato main jaa joniboyabi noyaibo ináati itan ináatima yoinabo main norex iki niaiboribi mawáti keyokana iki
Jatíbi nato mainmea jiriabo jiria ixon joinnaibo mawati keyota iki
Jatianra Diossen Noé xinanna iki jatíbi ja wapóro meran jabé iká yoinaboyabi
Nato mai payannon ixonra niwe bemaa iki jatianra moa jene tsosini peokota iki
aniparo xaman iká jan jene jokonai ani kinibora moa xepota iki jainoax naiorikea jene tewana ani xepótiboribira moa xepota iki Oi beira moa jeneta iki
jatianra jainmaxoko jene tsosinpaketa iki Moa pacha pichika chonka nete senenketianra moa tsosinpakebiresa iki
jatianra ja baritia kanchis oxeya iketian jawen chonka kanchis neten ja Ararathainoa manan maxkaten ja wapóro rakata iki
Ja baritia chonka oxeya iketian jawen reken netenra ja jene tsosinkaresa iki jatianra ani manan keyábo moa pikota oinkana iki
Chosko chonka nete jenen ewa winota pekáora Noekan jawen wapóro ventana kepena iki
jatianra wiso nawaxian keská koervo raana iki raana kaax noyai mayaaketanax joríbaa iki mai manxanamapari iketian
ikaxbira ja xotó wapóroain joríbaa iki jain yakátira jaweranobi nokoyamaa iki maira jenen mapoapari iká iki
Jaskatax xotó joáitianra jawen meken pikoxon yatanxon Noekan wapóro meran jikimaa iki
Noéra kanchis nete manata iki jatianra jakiribi xotó raana iki
Moa yametaitianra olivo jiwi poyan meskexoko xechankaya xotó joá iki
Kanchis nete manata pekáora jakiribi xotó raana moa banéyamaa iki
Noé sokota pacha westíora baritiaya iketianra moa mai pikota manxan iká iki
Ja baritia reken oxe jawen reken nete inontianra Noekan jawen wapóro peká ras aká iki jatianra oinna moa mai manxana iká iki
Jawen rabé iti oxe rabé chonka kanchis neteya iketianra mai moa kikinni manxana iká iki
Jatianra Diossen Noé yoia iki
Wapóroninmea jato pikokinwe min awin min bakebo min baban ewaboribi
Jatianra Noé jawen awin jawen bakebo jainoax jawen baban ewaboribi wapóroninmeax jokonkana iki
Jatíbi yoinaboribira jokonkana iki inaati betan inaatima yoinabo main noréx iki niaibo itan noyai yoinabo
Jatianra yoinabo menoa iorai noe jaki nokóketian Dios neskata iki
Nato nete japariketianra yoábo banaxon tsekakantiki xana betan matsira jatiki jenetia betan baritiara jati jake nete betan yaméribira jati iki iki
Diossenra Noé itan jawen bakebo jakonhakin xinanxonkin neskara joibo yoia iki
Icha bakeakanwe itan nato main kaikanwe
Nato netemea jatíbi yoinabora mato meraax raketi saki ikanti iki
Jatíbi noyai yoinabo mainmeabo itan aniparomeabo jatíbi ja yoinabaon koxira mato iti iki
Jatíbi yoinabora maton piti iki paxabi piti yoábo maton keenaxamanbora maton piti iki Jabora en mato meniai
Ikaxbira westíora jawékibicho maton pitima iki nami jimiabira maton pitima iki yoinabo jiminres koxiax jaa kopíra maton atima iki
Jonin jabé joni reteketianra wetsa jonin jaribi reteti iki jonibora Diossen ja keskábiakin joniaa iki
Ikaxbi maton Icha bakeakanwe jabo nato neten kainon akinbo
Jainxonra Diossen Noé jawen bakeboyabi yoiribia iki
Ninkakanwe mato betan itan maton chiní bakebo betanra jaskara senenhabekonti joi en benxoai
Jainoax wapóroninmeax jokona jatíbi mato betan iká yoinabo betanribira ja joi en benxoai
noyaibo ináati itan ináatima yoinabo jatíbi nato netemea yoinabo betanra en akai
Jaskara mato betan senenhakonti joira jawetianbi en wetsakeskaayamai jonibo itan yoinabora moa jakiribi jenen ewa en jato keyomayamai Nato mainmeabo jan jato keyotira moa jenen ewa iwetsayamai
enra nokon koxki nai koinbo meran ake nato netemeabo betan jaskara ati joi en benxoa ja oinxon onantira iti iki
Mai mananhon en nai koin tsinkímaketian jain nokon koxki pikotara maton oinnoxiki
Jatianra en xinanti iki mato betan itan jatíbi yoinabo betan jaskara senenhabekonti en benxoa joi jatianra jan mato keyoti jenen ewa bewetsatima iki
Noekan bakebo wapóroainoax mannabora Sem Kam Jafet iká iki Kamra Kanaánman papa iká iki
Ja kimixara iká iki Noekan bakebo jabaon chiní bakebaon bakeara nato main jakiribi kaikana iki
Waiakin peoxonra Noekan ova banaa iki
Wetsa netenra Noekan pae xeaa iki jatianra panhena iki jaskataxa jawen karpa xobo napo chopa potayonax rakata iki
Ja Kamman papan Kanaánman jawen papa Noé oinnara chopaoma iká iki pikóxonra jawen wetsa rabe yoia iki
Jatianra Sem betan Jafetnin jan perakooti bixon paobaini kaxon jaton papa rapokana iki
Chopaoma iketian jawen yora oinnaketianra chitikan itan wetsaori oinnax kaxon rakokana iki
Paen jixtenxonra jawen bake chinikan jaskara aká Noekan onanna iki
Jainxon yoiribia iki Semman Ibo Diossa jakon iki itan Kanaán ibanon jawen yanka yonoti
Ja jenen ewata pekáora kimixa pacha pichika chonka baritiapari Noé jaa iki
Noekan bake Sem Kam itan Jafetnin jenen ewa winota pekáo jaton bakebaonbi bakeabora natobo iká iki
Jafetnin bakebora iká iki Gomer Magog Madai Javán Tobal Mesek itan Tiras
Ja Gomernin bakebora iká iki Askenaz Rifat jainoax Togarma
Javánman bakebora iká iki Elisa Tarsis Kitim jainoax Rodanim
Ja Jafetnin chiní bakebaon bakebora iká iki aniparo kexakea maibo biax jemaax ja rarebobires ikax jatonbiribi mai iboax jaton joinbiribi yoyo iki jakanabo
Ja Kamman bakebora iká iki Kos Mizraim Fot jainoax Kanaán
Ja Kossen bakebora iká iki Sebna Havila Sabta Raamá itan Sabteka
Ja Raamá bakebora iká iki Seba betan Dedán
Kos iká iki Nimrodnin papa jara iká iki nato main reken koxi xinanya joni
Ibon xinanman imaara Nimrod ikonbires yoinanin mecha iká iki Jaskara yoiira ikanai
Ja apo iketian jawen mainmea ani jemabora iká iki Babel Erek Akad jainoax Kalne Jatíbi jabora Sinar mainmea jemabo iká iki
Ja mainmeaxa Asor pikota iki janra Nínive Rehobot Ir Kala jemabo aká iki
ja ani jema Resénribira aká iki ja jemara Nínive betan Kala naxaran iká iki
Ja Mizraimhainoaxa meskó jonibo jaai peokota iki Lodeobo Anameobo Lehabitabo Naftohitabo
Patroseobo Kaslohítabo jainoax Kaftoritabo jabaon bakebora filisteobo iká iki
arvadeobo zemareobo jainoax hamateobo
Jaskata pekáora jatíbi kananeo jonibo janbískana iki
Jabora Kamman chiní bakebo iká iki maiabotiibira ikana iki itan ja rarebobires jaton mainbiribi ikana iki jainoax jaton joinbiribi yoyo ikaibora ikana iki
Semra Jafetnin wetsa reken iká iki jawen bakeboribira jaa iki Jatíbi Hebernin bakebora Semman chiní bakebo iká iki
Elam Asor Arfaxad Lod itan Aram jabora Semman bakebo iká iki
Aramman bakebora iká iki Oz Wl Geter itan Mas
Arfaxad iká iki Selakan papa itan Selabiribira iká iki Hebernin papa
Jaskatax iikin Hebernin rabé bakeaa iki
ja wetsan jane iká iki Péleg Jaskáakinra janea iki ja pikónontian ja mainmea jonibo janbískana iketian jainoax Pélegkan wetsan jane iká iki Joktán
Ja Joktánman bakebo iká iki Almodad Selef Hazar mavet Jera
Adoram Ozal Dikla
Obal Abimael Seba
Ofir Havila jainoax Jobab
Jatíbi jabora Joktánman bakebo iká iki
Mesa mainkoniax peokotax Sefar mai ikain senen iká mainkobo jakanara iká iki jara bari pikotaiori iká manan maibo iki
Jabora Semman chiní bakebo iká iki maibotiibira ikana iki itan ja rarebobires jaton mainbiribira ikana iki jainoax jaton joinbiribi yoyo ikana iki
Jenen ewa winota pekáora jatíbiain janbiskana iki jabaonra nato neten maibotiibi iká jemabo akana iki
Ja inontianra jatíbiain westíora joinbicho yoyo ikana iki
Wetsa netenra yoianankana iki
Ladrilloanon akanwe non chiikan xoinon iki
Ikaxbira ja jema itan jonibaon torreai oinni Ibo bochikiax joá iki
jatian xinanna iki
Nato jonibora westíora jemabicho ikanai itan westíora joinbichora yoyo ikanai jaskákinra nato tee peokana iki nato tee akanaira jawekeskaxonbi jato jenematikoma iki
Pakéxon non jaton joi onantimaara jakon iti iki ibakanon yoyo ikibi ninkakananyamai iki ixon
Jaskáaxonra Ibon nato main jatíbiain jato janbisa iki jatianra jemaakin moa jenekana iki
Natobora Semman chiní bakebo iki Jenen ewa winota rabé baritia pekáo pacha baritiaya Sem iketianra jawen benbo bake Arfaxad pikota iki
Japekáora Sem pichika pacha baritiapari jaa iki jatianra wetsa jawen bakebo benbobo itan ainbobo jaríbaa iki
Japekáora Arfaxad chosko pacha kimixa baritiapari jaa iki jatianra wetsa jawen bakebo benbobo itan ainbobo jaribaa iki
Sala kimixa chonka baritiaya iketianra jawen benbo bake Heber pikota iki
Japekáora Sala chosko pacha kimixa baritiapari jaa iki jatianra wetsa jawen bakebo benbobo itan ainbobo jaribaa iki
Heber kimixa chonka chosko baritiaya iketianra jawen benbo bake Péleg pikota iki
Péleg kimixa chonka baritiaya iketianra jawen benbo bake Reo pikota iki
Japekáora Péleg rabé pacha iskon baritiapari jaa iki jatianra wetsa jawen bakebo benbobo itan ainbobo jaribaa iki
Reo kimixa chonka rabé baritiaya iketianra jawen benbo bake Serog pikota iki
Japekáora Reo rabé pacha kanchis baritiapari jaa iki jatianra wetsa jawen bakebo benbobo itan ainbobo jaribaa iki
Serog kimixa chonka baritiaya iketianra jawen benbo bake Nakor pikota iki
Japekáora Serog rabé pacha baritiapari jaa iki jatianra wetsa jawen bakebo benbobo itan ainbobo jaribaa iki
Nakor rabé chonka iskon baritiaya iketianra jawen benbo bake Taré pikota iki
Japekáora Nakor pacha chonka iskon baritiapari jaa iki jatianra wetsa jawen bakebo benbobo itan ainbobo jaribaa iki
Taré moa kanchis chonka baritiaya iketianra jawen benbo bakebo Abram Nakor itan Harán pikota iki Tarékan chiní bakebo
Or jema Kaldea mainmeaxa mawata iki jawen papa Taré ikámatianbira japari iká iki jainoax pikotainoaxbira mawata iki
Abramra Sarai betan wanoa iki jatianra Nakor Milka betan wanoa iki jara Haránman bake iká iki itan jawen wetsara Iská iká iki
Saraíra tooisma ikax bakeoma iká iki
Ikaxbira Harán jemanko nokotax jain jaai banékana iki
Min mai min rarebobo itan min papan xobo moa jenewe jain mia kati mai en mia oinmanon
Mia jakonhaibora en jakonhati iki mia ramiaibora en ramiati iki miibaxonra nato netemea jatíbi jonibo en jakonhati iki akin
Jainoax Kanaánhin kaai pikónontianra kanchis chonka pichika baritiaya iká iki
Abramman jatíbi ja mai xitabainax Sikemhain nokota iki Jainra enkina jiwi iresama Moré iká iki Ja inontianra kananeo jonibo ja main jakana iká iki
Jainxonra jaki pikoxon Ibon yoia iki
Nato maira min chiní bakebo en meniai akin
Jatianra Ibo rabinoxon Abramman makan tsamana iki jainoax jaki pikoxon oinmaa iketianra aká iki
Japekáora moa kariba iki jainmaxamanra ikaina iki Négoev maiorira kaa iki Egiptonko Abram iká
Jaskarabo inontianra ja main jatíbiain ikonbires jawékiati yama iká iki Jatianra Abram jawetio basires jaai Egiptonko kaa iki Jawen itinkora ja jawékiati jawebi yama iká iki
Egiptonko nokoti kakinra Abramman jawen awin Sarai yoia iki
Ninkawe en oinnara mia iorai metsá ainbo iki
jatianra Egipto jonibo mia oinnax neskákanti iki
Jaskara iken ea jakon inon itan mia kopí ea reteyamakanon ixon eara jawen poi iki akin min jato yoiti iki akin aká iki
Abram Egiptonko nokóketian ja Egipto jonibaon Sarai oinnara iorai metsá iká iki
Egipto apo faraónman joni koxibaonribira oinna iki jatianra iorai metsá riki ja ainbo ixon yoii bokana iki Jatianra faraón iká xobonko Sarai bokana iki
Ja Sarai kopíra faraónman Abram akonbireskin jakonha iki Karnerobo wakabo ja yonoti jonibo ja kikinhakin yanka yonoti ainbobo borrobo itan kamellobo meniresa iki
Jaskáakenbira ja Sarai kopíribi Ibon ja faraón jawen awin itan bakeboyabi meskó jakonma isinbaon masá tenemaa iki
Jaweatiki nato ainbo min awin ikenbi min ea yoiamaa iki
Nokon poi riki ixonra min yoia iki jatianra nokon awin iti en bia iki
Natora min awin iki Moa bixon botanwe akin aká iki
Jatianra Abram Egiptonkonia pikokanti faraónman jawen jonibo yoia iki jawen awin itan jatíbi jawen jayata jawékiboyabira raankana iki
Egiptonkoniax pikotaxa Abram jawen awin itan jatíbi jawen jayata jawékiabi Négoev main jakiribi kaa iki Jawen noxa Lot ra jato betan kaa iki
Abramra ikonbires icha jawékia iká iki oroya plataya itan yoinaboyara iká iki
Negoevhainoax baneti kaira iikaini kaax Betel jeman nokota iki jainoax kaaxa jainpari ikátiainko nokota iki jara Betel betan Hai jema naxaran iki
Jara iká iki jain makan tsamanxon jainxon jan Ibo rabiantana
ikaxbi jain ikanara icha yoina jatíbi jato pimati senenma iká iki Jainbicho jatira moa atipanyamakana iki
jaskatira Abramman waka koirannai jonibo betan Lotkan waka koirannai jonibo sinakanankana iki
Ja inontianribira kananeobo betan ferezeobo jainpari jaakana iká iki
Jaskara iketianra wetsa neten Abramman Lot yoia iki
Mia itan eara noa rarebo iki jaskara ikaxa noa join itima iki min yoina koirannai jonibo itan nokon jonibora jaskara itima iki
Oa riki jatíbi mai jainoara min katóti iki
Mia norteori kaitianra ea sorhori kaai jatian mia sorhori kaaitianra ea norteori kaai akin aká iki
Jatianra jatiobi ja Jordán texanpa Lotkan katota iki jatianra ja ikanainkoniax bari pikotaiori kaa iki
Jaskataxa Abram itan Lot jatonbiribi iká iki
Abramra Kanaánhain baneta iki jatianra ja texanpa ikain jemabo ikain jaai Lot kaa iki Sodoma jema ochómara kaa iki
jainoa jonibora ikonbires jakonmabo iká iki jakonmabires ochabo akira Iboki ramíkana iki
Lot kaa pekáora Ibon Abram yoia iki
Ja mia ikainxon norteori sorhori bari pikotaiori itan bari jikiaiori jakonhakin oinwe
jatíbi ja min oinna maira en mia meniti iki jatianra jatíbitian mina itan min chiní bakebaonna iti iki
Jabora mai poto keská icha en jato imati iki Mai potoxokobora topóntikoma iki min chiní bakebora topontikomaribi iti iki
Wenixon ja mai jawen nenké itan jawen naxbá ointanwe jara en mia meniai akinbo
Jaskáxonra Abramman jawen karpa xobo ras abaini Mamré janeya jonin enkina nii ikainko Hebrón jema ochóma jaai kaa iki
Jainra Ibo rabinoxon makan tsamana iki
Jaskara inontianra Amrafel Sinar apo iká iki Ariok iká iki Elasar apo Kedorlaómer iká iki Elamhinoa apo itan Tidalra Goim apo iká iki
Natobora nato apobo betan reteanankana iki Bera ja Sodomainoa apo Birsá Gomorrainoa apo Sinab Admáhinoa apo Seméber Zeboimhainoa apo jainoax Vela jemamea apo ja jemaribira Zoar iki
Nato pichika apobaonra Sidim xankenhain ja Aniparo Mawata ikain jaton sontárobo jainbicho tsinkikana iki
Ja apo Kedorlaómernin chonka rabé baritia jato iboara iká iki ikaxbira chonka kimixa baritia itin ja pichika apobaon jabé reteananti xinanna iki
jatianra Seir mananmanxon horeobo jatoareskana iki jainxonra El parán mai texanpa kaman jato chibankana iki jara jain jawebi xoxoyamai manan patax iki
Jatianra nato nenoa apobo Sodoma Gomorra Adma Zeboím itan Bela Sidim manan texanpain tsinkiti bokana iki Jainoaxa nato pichika apo
Kedorlaómer Tidal Amrafel itan Ariok betan reteanana iki jabetan ikana chosko apora Elam Goim Sinar itan Elasarhainoabo ikana iki
Jatoaresabaonra Sodoma itan Gomorrainoa jatíbi jaton jawékiatibo itan jaton kopí jawékibo bibaini jainoax moa bokana iki
Ja Abramman noxa Lot Sodomain jaa iketianra jaribi yatanxon jatíbi jawen jayata jawékiabi bokana iki
Yaméra Abramman jawen jonibo betan ratereskin ja apobo peoa iki jatianra Hobá jema kaman jato chibankana iki jara Damasko jema norteori iki
Melkisedek Salem jemamea apo itan koxi Diossen sakerdoteninribira pan itan vino xeati boxona iki
jatianra Abram jakonhakin xinanxonkin neskáakin yoia iki
Nai itan mai jonia ani Diossen mia jakonhabanon
itan ja ani Dios rabikaata ibanon jan amaara min rawíbo min jatoaresa iki akin
Jatianra Abramman jawéki bonkana jakiribi bixon pachankonia chonkabo Melkisedek menia iki
Jaskáa pekáora Sodoma apon Abram yoia iki
Jonibores ea meniwe jatian minbiribi jawékibo biwé akin
Ikaxbira Abrammanbiribi yoia iki
Enra akonkin Ibo yoia iki ja koxi Diossa nai itan mai jan jonia iki
Nokonabi itira jawebi ea keenyamai nokon yonotibaon pikanabichores ibanon
Ja ebé kaa jonibaonresa jawékibo biti iki jabora Aner Eskol itan Mamré iki akin
Jaskarabo iká pekáo Abram xinan manokainketian Ibon nekeaxbi ja betan yoyo ikin neskáakin yoia iki
Rakéyamawe Abram ea riki mia koirankin panaa
Ibo Diossé jawe ea menikasikayaki mia iitai ea bakeoma ikenbi nokon xobon iká Damaskoainoa Eliezer riki jan nokon jawékibo tekikin biti
Jatianra Ibon Abram neskáakin yoiribia iki
Jan min jawékibo tekikin iboatira min bakebi inóxiki wetsabora iti yamake akin
Jatian Ibon Abram jeman pikoxon neskáakin yoia iki
Minra abiratiki jakonhakin nai oinxon atipanxon wixtinbo toponwe
Abrammanra Ibo ikonhaa iki Jaskáaketianra já yoii atikeskabiakin akai joni riki iki Ibo iká iki
Jainxonra yoia iki
Eara Ibo iki kaldeo jonibaon Or jemameara en mia pikoa iki Nato mai tekikin min bakebaon biboti kopí mia meninoxon akin
Jatíbi ja yoinabora Abramman Dios bexona iki ja yoinabora naponbekon kaxkepakea iki jaskáxon beibanankin joyóbaintiakin tipina iki ikaxbi ja noma betan xotó kaxkeyamaa iki
Jatian ja yoinabo mawata namibo pikasi poinkoskobo maanna iki ikaxbira Abramman jato ibina iki
Moa yametaitian ikonbiresi Abram oxaa iki Ja basimabi moa kikin yamé meran iká iki jatianra ikonbiresi raketa iki
Moara min onanna iti jake min chiní bakebora wetsabaon main janoxikanai jainoara jato kikinhakin yanka yononoxikanai chosko pacha baritia kamanra jato ramianoxikanai
Ikaxbi enribira mato kikinhakin yanka yonoai jonibo masá tenemanoxiki jaskara winota pekáora min chiní bakebo xabakaanoxiki jainoaxa iorai icha jawéki ibo inóxikanai
Miabiribira moa yosixamanax jakonxamabires xinan tantixamanres mawánoxiki jaskatax min anibo ikainribi mia miimetax jato betan iki mia kanoxiki
Jatianra bari jikiax jatíbiain moa yamé iketian westíora horno koinnai meran chopa bonton tirí ja yoina nami tipina napon winotai oinna iki
Ja netenribira Ibo betan Abramman ja senenhabekonti joi axon neskáakin yoia iki
Nato maira min chiní bakebo en meninoxiki Egipto paronkoniax peokootax aniparo Éofrates kaman
Saraíkanra jawen bene Abram bakeaxonti atipanyamaa iki jaskara ikenbi jain iká iki westíora jawen yanka yonoti Egipto ainbo jawen jane Agar
Jatian jaskara ixon Abram neskáakin yoia iki
Ea riki Diossen bakeaisma imaa jaskara iken min ea axonon en mia yoibanon nokon yanka yonoti Agar betan iwé jaskataxparira já meranoax nokon bakebo jabirati iki akin
Jaskáakin Saraikan yoia Abram jen ika iki
Jatian Abramman awinhanon ixon Egipto ainbo Agar boxon menia iki jara iká iki moa chonka baritia Kanaánhain jakana inontian
Abramman Agar nokoara moa toota iki ikaxbi jaskati toota onantaanan jawen ibo Sarai oinxon omiskin peoa iki
Jatian Saraikan akonbireskin ramiakin peoa Agar jabata iki
Jaskákenbi Diossen ángelnin tsoa jonibi jain jaama mananmamea nokoa iki Swrhain kati bainko jene jokonai patax iketian
Jainoa yokata iki
Jatian Ibon ángelnin neskáakin yoia iki Min Ibo ainboiba jakiribi kaax ja betan itanwe jainxon jatíbi mia yoiabo axoni yoiti itanwe akin
Jainxon Ibon ángelnin neskákin yoiribia iki
Min chiní bakebora akonbireskin en jato kaimanoxiki tsonbi topontimatii
Miara tooya iki benbo bakeyara mia iki kaai Ismael akinra min janeti iki min masá tenea Diossen ninkata kopí
Jaskati Ibo betanbi yoyo ixon Agarnin janea iki oinmis Dios akin
Jainoax janbix neskata iki Ea Diossen oinna ikaxa ea japarike iki
Jakopíribira ja pozon jane iki Jiria ixon ea oinnaton pozo iki iká Ja pozora Kades betan Bered jema naxaran iki
Jatianra Agarnin Abram betan westíora benbo bakea iki jatian janea iki Ismael akin
Ja Ismael pikoontianra Abram posaka chonka sokota baritiaya iká iki
Abram iskon chonka iskon baritiaya inontianra jaki pikoxon Ibon yoia iki
Ea riki jatíbi atipana koxi Dios jakonmanin yointimai ebebon jakonbires jawé
Jatianra ja senenhabekonti joi en miibetan ati iki ichabires chiní bakeboyara en mia imanoxiki akin
Jatian Abram chirankotax maikibi bekepia iki jainoara Diossen yoiboresa iki
Nato riki ja senenhabekonti joi en miibetan akai
Miara ikai icha mainmea jonibaon papa
Min janera moa Abram iamai Ramara nenoax peokootax min jane ikai Abraham icha jonibaon papa en mia imai kopí
Min chiní bakebora kikinbires icha en imanoxiki miibakeaxa apobo betan jemabo pikónoxiki
Ja jaskara ati xinan en miibetan akai riki jatíbitian min Dios ea iti jainoax min chiní bakebo betan en atira iti iki ea jabaon Diossibi iti
Ikaxbira en jaskara ati xinanna joi min senenhati jake min chiní bakeboyaxonbi
Ja en mato betan jaskara ati xinanna joi maton chiní bakeboyaxonbi maton senenhati riki
Jatíbi benbobaon jaton jakina rebichi xateti
Maton jakina rebichira maton xateti iki ja en mato betan ja senenhabekonti joi aká onanti iti kopí
Ja xobomeax pikota bake itan maroxon bia jonira ayamaama jawen jakina rebichi xatea iti iki
Ikaxbi jawen jakina rebichi xateama jonira mato betan itima iki jaskara ati en xinanna joi yoitimakin senenhayamaa kopíra itima iki akinbo
Min awin Saraikan janera moa ja iamai nenoax peokootaxa jawen jane ikai Sara
Jatian Abraham chirankotax maikibi bekepia iki jainxonra xinanhananbi osana iki
Pacha baritiayanixmein joni papa iti iki Jainxon Saranmein ati iki iskon chonka baritiayaxon benbo bakeakin ixon
Jatian Dios neskáakin yoia iki
Min jakon xinanxona keskati Ismael japainon riki akin
Ikaxbi Diossenbiribi yoia iki
Enra yoia iki min awin Sara betan westíora min benbo bakeati jara Isaak akin min janeti iki
En jaskara ati xinanna joira jeneyamakin en já betan ati iki jainoax jawen chiní bakebo betan jatíbitian en ati iki
Ikaxbi Isaak betanra en akin jeneyamai jaskara ati en xinanna joi ja bakera westíora baritia pekáo ja netebaon Sara betan min bakeati iki akin
Jatian Abraham betan yoyo iki senenax Dios moa jainoax kaa iki
Iskon chonka iskon baritia ixonra Abrahamman jawen jakina rebichi xatea iki
Ismael chonka kimixa baritiaya iketianra jawen jakina rebichi xatexona iki
Abraham betan jawen bake Ismael jaskáati yoia senenhati kopí ja netenbicho jaton jakina rebichi xatexonkana iki
Jabé akábora iká iki jatíbi jawen xobon ikábo jawen xobonkoniax pikota jawen yonotibo wetsankonia koríki kopí bia joniboribi
Diossenra Abraham nokoa iki Mamrekan enkina nii ikainko jawen karpa xobo xepótiain yakata bari xaman ikax xana iketian
Abrahamman bewakeexon oinna iká iki kimixa joni chankata
Jato ointaanan ixtonbires wenikainxon jato bii chirankootax main bekepia iki
Min oinna jakon iketian en jato yoibanon onpax bekanon ixon maton tae chokanon jainoax nato jiwi ota naman xokores mato tantinon
Maton yonotiiba mato jokebetin ixonra en mato piti bexonai kaamatianbi jawékiax jan koxikainax mato katanon ixon akin
Jawen karpa xobo meran jikikainxon Abrahamman Sara neskáakin yoia iki
Jaskáa pekáo Abraham waka ikainko ixto kaxon jainoa katota iki jakonxaman waka bake bene jaskáxon jawen yonoti menia ixtonbires yoá aka iki
Waka nami pimaribikinbi waka xoma jene seroaa petsoti betan waka xoma jene xeati jato bexona iki
Jaskáakin jato bexona pikanai kaman jato amai jiwi ota naman chankata iká iki
Min awin Saraki jawerano iki
akin Ono karpa xobo meran riki akin aká iki
Jatian westíoranin neskáakin yoia iki
Oa wetsa baritia joaitonra ea miiba merati joribai jatianra min awin Sara moa westíora benbo bakeya inóxiki akin
Jatíbi ja yoyo ikanaitian ninkatira karpa xobo xepotiain Abraham pekao Sara iká iki
Ja Abraham betan Sara iká iki moa yosiora jatian jaskara ikaxa Sara moa jimii jeneta iká iki
Jawekeskataxmein ea jaskátinin keenti iki rama iki nokon bene iorai yosi jainoax ea iki moa iorai yoxan iki ixon
Ikaxbi Ibon Abraham neskáakin yoia iki
Jamayanke Ibona atikomabires jawéki jan atipanyamaa
Oa wetsa baritia joaitonra ea miiba merati joribai jatianra Sara moa bakeya inóxiki akin
Jaskata pekáo ja meratabo weníbaini Sodoma jema ikaori bokana iki Abrahamra kaa iki bokanaitian jato raani
Jatianra Diossen xinanna iki
Ja en akí kaira en Abraham yoiti jake
Jakaya iki kaai betin westiora mainmea icha itan koxi xinanya jonibaon papa Enra yoia iki já meranxon jatibi nato netemea jonibaon jemabo jakon xinanxonti ibakanon jakon jaai ixon
Sodoma betan Gomorra jonibora jakonmabires ninkakaatai jainoax jaton ocha akábora iorai jakonmabires iki
Ramara ea jain kaai ikonrin ja ea yoikana keská ikonbires jakonma ixon oinni jaskáakin enbi oinxonra onanti iki ikon riki ixon akin
Jatian ja merata rabé jainoax Sodomain kaa iki ikaxbi Abraham banetax Dios bebonbipari iká iki
Jaki ochómakainxon neskáakin yokata iki
Minki akai jakonma akábo betan jakon akaibo jato keyokin
Jawekeska ikax ja jeman jati iki pichika chonka joni jakonma akamabo
Jaskara ikenbimein ja pichika chonka joni kopi noibaxon jaton jakonma xinanxonyamatitianbi min ja jema keyoti iki
Jatian Ibon yoia iki
Ja pichika chonka joni jakonma akamabo Sodoma jeman jaketian nokoxonra jabo kopí jatíbi jain jaabo jaton jakonma en xinanxontima iki akin
Jaskáakenbi Abrahamman jakiribi yoia iki
Neskati mii betan yoyo iki ea bebon yoitimakaresainbi ea xinanxonyamawe ikon riki mia Dios ea joni iresabires ixon mia jaskati senema
Ikaxbi iti iki maxkati pichika jakonma akáma joni pichika chonka senenhati
Ja pichika joni maxkata kopíreski min jatíbi jema keyoti iki
Chosko chonka pichika jakonma akáma joni jaketian nokoxonra en keyotima iki akin
Jarabirake chosko chonkabicho jakonma akáma jonibo akin Ikaxbi Abrahamman yokákin teaboresaitian Ja chosko chonka joni kopíra ja jema en keyotima iki akin Ibon aká iki
Jaskákenbi Abrahamman yokáribia iki
Mia nokon Ibo iketian jaskáakin mia yokatira ea iorai yoitimake ikaxbi
Rabé chonka joni jakonma akáma jaketianki min jaweati iki
Ja rabé chonka joni kopíra ja jema en keyotima iki akin
Jatian Abraham betan yoyo iki senenax Dios jainoax kaa iki jatianra Abrahambiribi jawen karpa xobonko kaa iki
Moa yametaitian ángel rabé Sodoma jema ikain nokota iki
Lot iká iki jema xepotiain yakata jainpacho jonibo tsinkitainko
Nokókanaitian oinnax weníkaini kaxon jato bikin jowé aki chirankootax maiki bekepia iki
Jaskáxon jato yoia iki
Jonibó maton yonoti ixonra en mato yoiai ea ninkáxoni jeen ikax nokon xobon bokanwe nato yamérespari mato jain inon
Jainxon maton tae chokanon jainoax mato yamékirixaman kanon akin
Jato jaskáabi yoikana iki
Jatian oxakanamapari ikenbira Sodoma jemamea jatíbi jonibaon ja xobo katekana iki jainra ikana iki bakeboainoax peokootax yosixokobo kaman
Jainxon Lot saí akin peokana iki
Jakan jawerano ikanai nato yamé min xobon joá jonibo
Noa jato pikoxonwe Nonra jato yorankasai akinbo akana iki
Jaskákanaitian jeman pikóxon já pekáo jawen xobo xepoti iketian kikinhakin xepotaanan jato betan yoyo ika iki
Jainxon jato yoia iki
Jato jaskáayamakanwe matora nokon rarebo iki matonra jakonmabires jawéki xinanxon anake
Jaskatainbi jabaon neskáakin yoia iki
Oke iwé
Ramara jabo ati bebonbires mia non ramiayonai
akinbo Jatianbira Lot ramiakin peokana iki jaskaaira ochómabaikana iki jawen xobo xepoti pakekasi
Ikaxbi jaiba meratabaon mepikotaanan yatanxon Lot xobo meran jikimakana iki Jaskáaxon xepóti xepokana iki
Jaskáaxon ja jemaori ikábo jato benche banémaa iki Jatíbi bakeboainxon peoxon yosixokobo kaman jato benche banémaa iki Jaskatax xobo xepóti benai bohantani paxkinkana iki
Jatian jaiba meratabaon Lot neskáakin yoia iki
Wetsa min rareboboki neno jaríbaa Min benbo bakebo betanbi bake ainbobo jainxon min rayosbo biwé jainoax nato jemamea min jatíbi jawéki jabo jokonhaxon nenoax ochó itiakin botanwe
nato jema non keyoai kopí Diossenra ninkáke ichaxon yoikanaitian nato jema moa iorai jakonma Jaskara kopí riki nato jema keyoti noa raana akin
Jatian Lot jawen rayos iti jonibo oinni kaa iki jabo iká iki jawen bake ainbobo binoxon onantiabo jabo nokoxon jato yoia iki
Wenitax nenoax moa botankanwe nato jemara Diossen keyoai akin
Jawen rayos iti jonibo jaskáakin Lotkan yoiabi ikonhayamabireskana iki
Moa nete xabataitian ángelbaon Lot yoia iki
Ixtonwe Weníxon min awin betan min bake ainbo rabé nenoa botanwe nato jema non keyoaitian mawákaxamakin akin
Moa jemameax pikókanketian ángelnin neskáa iki
Jaskáabi Lotkan yoia iki
Nenoaxa ochóma iki westíora jema maxkoxoko jain noa jabati kati
Jain noa ranwe kixpinnax noa janon ixon ja jemara ikon maxkoxoko iki akin
Jatian wetsan yoia iki
Enra mia ninkáke min yokatara en mia axonai Ja min yokata jemara en jaweayamai
Ikaxbi Bomentankanwe Mato jain nokotai kamanra en jawebi ayamapariai akin Ja jema maxkoxoko iketian janekanara iká iki Zoar
Nete xabáketian Lot Zoarhain moa nokota iká iki
Jatianra moa Diossen ja Sodoma betan Gomorra jemaki asofreya chii tiritai oi pakea iki
Jatíbi ja jeman jaabo jato keyoa iki jainoax jatíbi ja mai texanpanin xoxoai niibo keyoa iki
Ikaxbi Lotkan awinribi já pekao kakin pekáori oinnatianbi taxi makan baneta iki
Wetsa nete xabáketian yamékiri Abraham kaa iki jainoax Dios betan yoyo iantanainko
Jainxon oinna iki Sodoma betan Gomorra jainoax jatíbi ja mai texanparibi jaskáakin oinna iká iki jatíbi ja mainmeax koin keyati horno meranoax ikai keskati
Jaskata pekáo raketi Lot Zoar jeman moa jakaxamai jawen bake ainbo rabéya mananman kaa iki Jain kaax ja kimixabi manan kini meran jakana iki
Jain iikin wetsa neten jawen rekeman jawen wetsa chini yoia iki
Non papara moa yosi iki nato noa jain iká mainra tsoa jonibi yamake noa jaskati axea keskáakin noa jan awinhanoxon biti
Jaskara iketian non papa paenhanon awé non yoranmanon jaskáaxonra non bakeaxonti iki akin
Wetsa nete xabáketian ja rekeman jawen chiní yoia iki
Jaskataxa Lotkan bake ainbo rabébi toota iki jaton papa betanbi ikax
Ja rekenmanara benbo bake iká iki ja janea iká iki Moab ja iki ramatian moabitabaon papaxoko
Ja chinikanabiribira benbo bake iká iki ja ramatian amonitabaon papaxoko jawen janera Ben amí iká iki
Ja ikainoax Abraham Négoev mai ikain kaax Gerar jeman jaai baneta iki Ja iki Kades betan Sor naxaran
Jain ikaxa iká iki Sara jawen awin ikenbi nokon poi riki iki
Jaskáketianra Abimelek Gerar apon jato yoia iki Sara bexonkanon ixon jawen awin itiakin
Jaskákenbira ja yamébi namáketian Abimelek Diossen yoia iki
Miara mawatai ja min bia ainbora beneya iki akin
Jaskáakenbi ja ainbo teaama ixon yoia iki
Nokon Ibó
Minkayaki jawe jakonma akáma ikenbi jato reteti xinanai
Abrahammanbira ea yoia iki nokon poi riki akin jatianra ainboribi ikon riki nokon poi iki iká iki
Kikinhakinra en onanke min jakon xinanxon aká Jakopíra en mia teamayamaa iki ja akáx mia eki ochanaketian
Wetsa nete xabáketian yamékiri Abimelek wenixon jawen yonotibo kenaxon jatíbi jaskáakin namáwana jato yoia iki
Jaskáakin yoiai ninkatax ikonbiresi rakékana iki
Jaskáa pekáo Abimeleknin Abraham kenaa joketian yoia iki
Oinparikayata min noa jaskáa
Jawerin jan en mia jakonma xinanmaa min eki itan nokon joniboki ikonbires jakonma ani ocha min raana
Jaskara jawékibora atima iki
akinbora Abimeleknin Abraham aka iki
En xinanara iká iki nenoxon maton Dios jawemabi xinanai jatian jaskara ixon nokon awin kopi maton ea reteti
Ikaxbira ikon iki já nokon poi nokon papan bake riki ikaxbira nokon titanama iki jaskara iketianra ea jabé wanoa iki
Jaskáakin yoia pekáo Abimeleknin Abraham jawen awin Sara menia iki Jainxonribi menia iki ovejabo wakabo ja kikinhakin yanka yonotibo benbobo itan ainbobo
Jainxon neskáakin yoia iki
Jatian ja Sara neskáakin yoia iki
Westíora waranka koríki min poi en meniara ja mibé ikabo bebon jan mia jakon ninkakaamati kopí en menia iki Jakopíra tsonbi mia jakonmaakin yoiti yamake akin
Jatian Abrahamman Dios oranketian Diossen jaton isin benxoaa Abimelek betan jawen awin jakiribi jakon ikana iki Jawen yonoti ainboboribi bakeakanon ixon jato benxoaa iki
Sara kopíra Diossen aká iká iki Abimeleknin xobonkonia tsoa ainbobi bakeaisma iti imakin
Jan axonti yoia keskáakin Saraakin xinanxon Diossen ja axonti yoia senenhaxona iki
Jakopíra Sara tóota iki jaskáaxon aká iki Abraham betan benbo bakeakin kikin yosixoko ikenbi Ja bakera Diossen jatian iti yoiatian pikota iki
Ja pikota posaka neteya iketianra jawen jakina rebichi xatexona iki jaskáati Diossen yoia iketian
Ja Isaak pikónontianra Abraham pacha baritiaya iká iki
Diossenra ea osánmaa iki jatian jatíbi jan ea benbo bakeya onanabaonra ebetan osánkanti iki
Ja bake Isaak aniketian xoma akin jenemakana iki Ja xoma jenemai netera Abrahamman ani fiestaa iki
Ikaxbi Saran oinna iki Abrahamman Egipkio ainbaon Agar betan aká bake Isaakki jakonmai xiroaitian
Jaskataitian kaxon Abraham yoia iki
Ja yanka yonoti ainbora jawen bake betanbi wetsanko moa kati jake Nokon bake Isaakninra jawekeskáaxonbi jatíbitian jawena iti min meniti jawékibo ja yanka yonotinin bake jatíribi meniti yamake akin
Jaskáakin yoiara Abraham ikonbiresi onisa iki jawen bakeribi ikenbi já yoii ikaitian
Ikaxbi Diossen neskáakin yoia iki
Ja min bake itan ja min yanka yonoti ainbo kopí masá xinanyamawe
Jatíbi mia Saran yokatabo axonwe Isaak meranoaxa min chiní bakebo jati jake
Ja min yanka yonoti ainbaon bakenkoniaxa ani jema pikóti jake jaribi min bake iketianra en jaskara imati iki akin
Ja bichi chomon iká onpax keyóketian jawen bake jiwixoko nia naman potabaina iki
Jain kaax yakáketian bake wini peokoota iki
Ja bake winiaitianra Diossen ninkata iki jaskatai ninkáxon naikanxonbi Diossen ángelnin Agar kenaxon yoia iki
Jaweki mia winota Agar
Kamentanwe min bake benai bixon metsonxon jeneyamatanwe jaonxonra en ani jema pikoti jake akin
Jatian Diossen amaa westíora pozo meraa iki
Meraax kaxon bichi chomon onpax bochoaa iki jainxon Ismael xeamaa iki
Diossen akinnara bake aniax jain jawebi xoxoyamai Parán mananman jaa iki jain ikax kikin pian mecha baneta iki
Jain iikin jawen titan Ismael Egipkio ainbo betan wanomaa iki Abraham betan Abimeleknin ja senenhabekonti joi aká
Ja inontiantanixamanribi Abimelek Abraham betan yoyo iki kaa iki Ja kaaitian sontárobaon koxi Fikol jabé kaa iki Jatian Abimeleknin Abraham yoia iki
Non oinnara jatíbi min akaibo Diossen mia akinnai
Jatianra Abimeleknin yoia iki
Rama kamanbira ja jawéki en onanyamake minkayara ea yoiayamaa iki Enra onanyamake tson jaskara akára ibirai akin
Jatian Abrahamman bia iki ovejabo itan wakabo jaskáaxon jabo Abimelek menia iki jatian ja netenribi ja ati xinanbo abékona iki
Ixonbi Abrahamman ja tsamatainoa kanchis oveja bixon janbiribi aká iki
Ja aketian Abimeleknin yokata iki
Jaweati kanchis oveja min janbiribi akárin akin
Jatian Abrahamman yoia iki
Nato kanchis oveja en mia meniai riki nato pozo en aká onanti inon ixon akin
Jaskara kopí ja mai janekana iká iki Beerseba Diossenbira onanke non xinanai nonra senenhati jake iki jainoax rabekaxbi ikana iketian
Ja Beersebainxon ja ati joibo yoikin senenhayontaanan Abimelek betan Fikol moa jakiribi filisteobaon main kabékona iki
Ja Beerseba ikainkora aká iki Abrahamman westíora jiwi tamarisko banakin jaskáaxon aká iki janetaanan jatíbitian jaa Ibo Dios rabikin
Jaskatax filisteobaon main Abraham basibires jaa iki
Jain moa jawetio basi iketian akonkin ikonhai onannoxon Abraham Diossen tanaa iki
Jaskáketian Diossen yoia iki
Ja Isaak min jabicho bake min ayorakin noia biax Moriah main katanwe
Jain nokóxon retexon keyokin menotanwe jainxon min ati mananra en mia yoiti iki akin
Jatianra wetsa nete xabata yamékirixoko iketian wenixon Abrahamman jain karo ati jawen asno pekaten aká iki
Jan menoti karo xateax ja Diossen kati yoiainko kakin jawen bake Isaak betan jawen yonoti rabé ioa iki
Jawen kimixa nete itin Abrahamman jain kaai manan ochóxonbi oinna iki
Jatian jawen yonotibo yoia iki
Nenobi asno betan banékanwe
Nato bake betan orichaa kaxon non Dios rabibatanon jainoaxa noa joribai akin
Ja basikainainxoko Isaaknin Abraham aká iki
Oinwe noa riki karo betan chiiya ikaxbi Ja retexon keyokin menoti karneroki jawerano iki akin
Jaskataxa ja rabébi kakaresa iki
Jatian jain kati Diossen yoiainko moa nokóxonra Abrahamman makan tsamanxon jaki karo tsamana iki jaskáa pekáo jawen bake Isaak nexaxon ja karo tsamanaton perakana iki
Ikaxbi Dios axonkin menonoxon jawen bake reteti chichika biatianbi
Jatian ángelnin yoia iki Jawe jakonmabi ja bake ayamawe moara en onanke mia Dioski raketai jabicho min bake ikenbira enra mia meniamai iki mia iamake akin
Já patax oinhaketankin Abrahamman meraa iki westíora karnero jiwi metax ikain jawen machaman wexeta
Jatian kaxon karnero bia iki jaskáaxonra aká iki jawen baken toan retexon keyokin menoxonkin
Jakopíra ramatian kamanbi ja yoii ikanai
Jainxon Ibon maxkatabo meniai manan iki
Jawen rabé itin naikanxonbi Ibon ángelnin Abraham kenaa iki
Jaskaxon yoia iki Ibonra neskara yoike Jabicho min bake ikenbi enra mia meniamai iki mia iamaa iketianra nokon janenkobi en mia yoiai
Jatian jabo kopíra nato netemea jatíbi maibotiibi jakon jakanti iki ja en yoia ea ninkáxonax mia yoiti iká kopí akin aká iki
Jainoax Abraham jakiribi joá iki jain jawen yonotibo banéwanainko Jaskata pekáo jainoax jatikaxbi Beersebanko bekana iki jain jaaira Abraham baneta iki Nakornin bakebo iká
Jawetio basi iká pekáo Abraham yoikana iki jawen wetsa Nakorninribi Milkaki bakeaabo
Ja Betoelra Rebekanin papa iká iki
Ja posaka bakebora iká iki Abrahamman wetsa Nakornin Milkaki bakeaabo
Jainoaxribi Nakornin ja jawen awin keskati ikai Reúma betan bakeaabo jaribaa iki Jabo iká iki Teba Gaham Tahas jainoax Maaka
Sarara jaa iki pacha rabé chonka kanchis baritia
Jainoax mawata iki Kiriat arbainoax jaribi iki Hebrón jema Kanaán main iká
Sara mawáketianra Abraham winia iki jainoaxibi meketa iki
Sara mawata yora rakatainoax kaxon jainoa hititabo yoia iki
Jatian hititabaon yoia iki
Noaparikaya ninkáwe ibó Miara noo xaran Diossen katota joni iki
Min awin miinwe non jain mawá miinti kini jakonxaman ikainko jaskara iketianra tsonbi mia mai kini waxiamai akin
Jatian Abraham wenitax hititabo jakon iketian jato bebon beókaina iki
Nokon awin en neno miintinin ikoni keenkin ja Zoharnin bake Efrónpari ea yokáxonkanwe
Makpelá manan kini ea maromanon ja iki jawen mai senenain iká
Ja manan kinin kopítiira keyokin en kopíati iki jaskataxa neno jain mawá miinti mai kini ibo ea iti iki akin
Jatian Efrón jato betan jain ixon jawen kaibobaon itan jatíbi ja jeman jikiaibaonribi ninkánon ixon Abraham yoia iki
Jaskarama riki nokon ibó eapari ninkáwe Ja maira en mia meniresai jainoax ja main iká manan kiniribira en mia meniresai
Nokon kaibobo riki en mia meniresai jabaon onanna
Awé min awin jain miinkin akin
Jaskáxon jatíbi bebonxon Efrón yoia iki
Eapari ninkáxonwe Mai kopipari ea koríki bixonwe jatianparira nokon awin en miinti iki akin
Jatian Efrónman yoia iki
Ea ninkáwe nokon ibó Nato main kopíra chosko pacha koríki iki Jawen kopí jatí iketianra non yoiboti yamake jaskara iketian min awin miintanwe akin
Abrahamra jen ika iki ja hititabo bebonxon jawen mai kopi jatí kopíati Efrónman yoia jaskákinra ja yoiatixaman koríkinin kopía iki
Abrahammana iká iki Jaskara ikara hititabo betan ja jatíbi jema xepótiain winotaibaon onanna iki
Jaskara aká pekáora Abrahamman ja Makpelá mainmea manan kininko Sara miinna iki Ja iká iki Mamré ikainoax bari pikotaiori iká jawen janeribi Hebrón Kanaánhain iká
Jaskataxa mai ibo baneta iki itan jain iká manan kiniribi ja iká iki jain mawá miinti hititabaon maromaa
Abrahamra moa iorai yosi iká iki jatianra Diossen jatíbinin jakonhakin xinanxon akinna jakon iká iki
Nokon kixi naman min meken niawe
jaskáaxon ea yoiwe non Ibo bebonxon ja naikanmea Dios iketian minki ati iki nokon bake Isaak nato jain ea jaa Kanaán mainkonia ainbo betan wanonaketian oinxonkin
Miaki kati iki nokon mainko ja nokon rareboibakea ainbobo xaranmea nokon baken awin iti katóxoni akin
Ja yonotinin neskáakin yoia iki
Ikaxbi ja ainbo ebetan jokaxamaitianki En jawe ati iki Enki jainoax mia joní mainko min bake boti iki akin
Jatian Abrahamman yoia iki
Boama jain nokon bake boyamawe
Jainoaxibira nokon baken awin iti jainoa min benon ixon jawen ángel mii bebon raanai
Ikaxbi ja ainbo mibé jokáxamaitianra moa mia xabakaake ja min ati senenhax ixonbi Jawekeskáaxonbi nokon bake jain boyamawe akin
Jatian ja yonotinin jawen ibo Abrahamman kixi naman jawen meken aká iki jaskáaxon Diossenbira onanke min yokata en mia axonti akin aká iki
Ja yonoti jema ochóma nokóketian moa yametai iká iki Jatianra iká iki ainbobo onpax bii bokanai Ja yonotininra pozo patax jawen kamellobo tantimaa iki
Jatian orankin peoa iki
Nokon ibo Abrahamman Ibo Dios ea jakon kamawe jainxon nokon ibo min noibaa ea oinmaxonwe
Nenobira ea banetai pozo pataxbi onpax bii xontakobo bekanai kaman
Ja orankin senenhamapari ixonbi westíora xontako chomo teyakaya joai oinna iki
Ja iká iki Rebeka Betoelnin bake ja Betoel iká iki Milka betan Nakornin bake Abrahamman wetsa
Rebekara iká iki iorai metsáxoko itan yoranamapari tsoa joni betanbi ikámapari
Pozo ikainko ipakexon jawen chomon onpax bochoataanan karíbaitian
ja yonoti ixto kaxon nokoxon jainoa yoia iki
Min chomomeapari ichátama onpax ea xeamawe akin
Xeawe joní akin
Jaskátaanan jawen chomo namaanxon yatanxon xeamaa iki
Ja yonotinin xeakin senenhaketian Rebekanin yoia iki
Min kamelloboribi en onpax weaxonbanon abákanon jaton keena keskáakin xeakin akin
Ichai ixtoxaman pozonko katan katankin ixtonbires jawen chomomea onpax ja yoinabo xeamatinko nachita iki jatíbi kamellobaon xeakin senenhai kaman onpax weaa iki
Ja akai kaman ja yonotinin jawebi yoiamakin oinna iki Onankasa iki jain kaketian jakonhakin Diossen akinna
Eapari yoiwe miaki tson bake ainbo iki nato yamé nokon jonibo betan ea jain oxatiki min papan xobon jati iki akin
Jatian xontakonin yoia iki
Ea riki Betoelnin bake ainbo ja iki Milka betan Nakornin bake
Nokon xobonra mia jain oxati jake jainoaxa xobi choxiboribi maxkáyamake min kamellobaon piti akin
Jaskáaketian ja yonotinin chirankooxon Dios rabia iki
Jatianra jatíbi jaskara winotabo yoii Rebeka jawen titan xobonko ixtoi kaa iki
Jatian yoia iki
Jowé miara Ibon jakon joni iki
Jatian jaskáara ja yonoti jawen xobon kaa iki
Jainxonra Labánman kamellonimea jawéki manhaxona iki jaskáaxonra jato pimaa iki jainxonra onpax bea iki ja yonoti itan jabé beábaon tae chokanon ixon
Ja piti menikanara Abrahamman yonoti neskata iki Ja en yoikasai yoiamapari ixonra en piti atipanyamake iki Noa yoiwe akin Labánman aká iki
Eara Abrahamman yonoti iki
Diossenra ichabires nokon ibo jakonhakin xinanxona iki jaskáaxonra icha jawékia imaa iki Jara menia iki karnerobo wakabo oro itan koríki yonoti benbobo yonoti ainbobo kamellobo itan asnobo
Jainxonribira jawen awin Sara moa iorai yoxanxoko ikenbi westíora benbo bakeamake jainxonra nokon ibon jatíbi jawen jawéki jawen bake moa iboamaa iki
Diossenbira onanke iki itaanan nokon ibon ea neskáakin yoia iki
Nato ea jain jaa Kanaán mainmea ainbo betanra jawekeskáaxonbi nokon bake min wanomatima iki
Jakonra iti iki nokon papan rareboboibakea min ointi jainoara nokon kaibo ainbobo xaranmea jawen awin iti min benati iki akin
Jatian en yoia iki
Ja xontako nokon rarebobaon mibé jonon ixon mia menikaxamaketianpariresa min ea axonti yoia akáx mia xabakata iti iki akin ea aká iki
nato pozo pataxon en mia yokatai neskara inon ixon Ja onpax bii joai xontako joketian en neskáakin yoiti iki Eapari min chomomea ichátama onpax xeamawe akin
jatian jan ea neskáati iki
Awé xeakin min kamellobaonribi anon ixon en onpax weabanon akin ea akai ainbo ibanon mia Diossen nokon ibo Abrahamman bakena iti min katota
Nato neskáakin en oranai senenhamabi Rebeka jawen chomo teyakaya joai en oinwanke Onpax bii pozonko ipakeaitian en yoiwanke Eapari min onpax meniwe akin
Jaskáa pekáo en yokáwanke
Miaki tson bake ainbo iki
Eara Betoelnin bake ainbo iki ja Nakor betan Milkanin bake akin Jatianra meosoti jawen rekinhain en axonwanke jainxon rabé menexetiribi en sawemawanke
Ramapari ea yoikanta matoki nokon ibo betan jakon itan ikon ikai ixon ikaxbi iamakinribi ea yoikanwe jaskáaxonra ja ati en onanti iki akin aká iki
Nato jatíbira Ibon aká ike jakopíra mia non yoiti atipanyamake jaskara riki ixon iamax jaskarama riki ixon
Oinwe nato riki Rebeka bixon iotanwe
Ibátanon min ibon baken awin Ibon jaskara iti xinanxona iketian akin
Jatianra jaskáakin akana ja joibo ninkatax Abrahamman yonoti Dios bebon chirankootax maikibi bekepia iki
Jaskata pekáora oro betan koríki aká jaweti jawéki jokonhaa iki itan chopaboribi jaskáaxonra Rebeka menia iki
Jawen poi betan jawen titaribira jawékibo meniresa iki
Ja nete xabáketian weníxon ja yonotinin yoia iki
Jaskáakenbira jawen poi betan jawen titan yoia iki
Chonka neteparira nato xontako noobetan banétai japekáoparira mii betan kati iki akin
Kati ikenbi ea chiteyamakanwe Diossen imaara ea joá jakon pikóke Jaskara iketian nokon ibon xobon ea jakiribi raankanwe akin
Jaskáketian jabaon yoia iki
Non xontako kenabanon janki jawe yoiai non ninkanon akin
Rebeka kenaxon yokákana iki
Nato joni betan katinki mia keenai
Jatian moa Rebeka raankana iki jatíbitian jan koirana ainbo betan jainoax ja Abrahamman yonoti beabo betan
Jatian jakonhakin xinanxonkin Rebeka neskáakin yoikana iki
Mia non poi ikax Ikonbires icha jonibaon tita itanwe Abákanon min chiní bakebaon jaton rawíbaon jemabo bixon iboakin akinbo
Jatian Rebeka betan jawen yonoti ainbo kamellonin peyakataanan Abrahamman yonoti chibani bokana iki
Jaskatax ja yonoti Rebeka bitaanan moa jainoax kaa iki
Jatian Isaak iká iki jara jake itan eara oinnai ika pozonkoniax joá ja Négoev mainko jaa ikáx
Ja yaménox yantanaitian chankati kaa iki Jainxonra kamellobo jakiriti joái oinna iki
ja yonoti yokata iki
Ja wainkoniax oa noki joái joniki tsoa iki
akin Nokon ibo Isaak riki akin aká iki Jatianra jawen rakóti bitaanan bepota iki
Ja yonotinin jatíbi jan akábo Isaak yoia iki
Abrahamra wetsa awinya iká iki jawen jane Ketora
Jabé aká jawen benbo bakebo iká iki Zimram Joksán Medán Madián Isbak jainoax Súa
Seba betan Dedánman papara Joksán iká iki
Ja Dedánman chiní bakebo iká iki Asoreobo Letoseobo jainoax Leomeobo
Ja Madiánman bakebora iká iki Efa Efer Hanok Abida jainoax Elda
Jatíbi jabora iká iki Ketoranin chiní bakebo
Abrahamman jatíbi jawékira Isaaknin bia iki
Pacha kanchis chonka pichika baritia senenresa Abraham jaa iki
jainoaxa iti keskatibi yosixoko ikax mawata iki Jaskataxa jawen anibo betan iki kaa iki
Jawen bakebaon Isaak betan Ismaelnin Makpelain iká manan kininko miinkana iki ja iki Mamré bari pikotaiori iká ja hitita Zoharnin bake Efrónman mainko
Ja maira hititabaona Abraham maroa iká iki Jain jawen awin Sara pataxa Abraham miinkana iki
Abraham mawata pekáora Diossen Isaak jakonhakin xinanxona iki ja Isaak iká iki jara jake itan eara oinnai ika pozo patax jaai baneta Ismaelnin chiní bakebo iká
Natobo riki Ismaelnin bakebo Abraham betan Agarnin bake Saran yanka yonoti egipkia ainbaona
Jawen reken benbo bake iká iki Nebaiot japekáo ikara iká iki Kedar Adbeel Mibsam
Misma Doma Massa
Hadar Tema Jetor Nafis jainoax Kedema
Natobora Ismaelnin chonka rabé bakebaon jane iki jatianra jaton maibo itan jaton xobobo iká iki jaton janenbi onantiakin janekanabo
Jaton jonibaon koxibora jatobi ikana iká iki
Pacha kimixa chonka kanchis baritiaya ikaxxa Ismael mawata iki jaskatax jawen anibo betan iki kaa iki
Jawen chiní bakebora Havila betan Sor naxaran iká mainko jakana iki Egipto bekeiba Asirianko katiori Jawen wesabaon imakaxamakin bechitekanabira jain jakana iki Jakob itan Esaú pikota
Nato riki Abrahamman bake Isaak yoii iká joi
Rebekaninra bakeati atipanyamaa iki jaskara iketianra Isaaknin já kopi Dios yokata iki
Jatianra ja yokata Diossen ninkáxona iki jaskatax Rebeka moa toota iki
Ikaxbi ja rabébaon bakebo poko meranoaxbi meekananaitian jan xinanna iki
Nato jaskábi iti iketianki Jawekopi ea jakasi iti iki ixon
Jatianra jaskatai onankaskin Ibo yokati kaa iki
Jatianra jan yoia iki
Ja min poko meranra rabé tsamá joni iki rabé jema riki pikotamatianbi reteananbekonai
Westíorara wetsa xewina koxi iti iki jainoax ja rekenra jawen chiní naman iti iki akin
Ja iti nete senenketian Rebeka bakena rabébaon iká iki
Ja reken pikotara jawen rani joxin iká iki jatiobi ranin rapoa jatian Esaú akin janekana iki
Ja bakebora ania iki
Esaúra nii meran niti onan joni pikota iki jaskara ikaxa iorai yoinanin mecha iká iki ikaxbi Jakobiribira iiosma joni iká iki jaskara ikaxa xobonbi banétinin keen iká iki
Esaúra Isaaknin keenxaman iká iki jan yomeraa piti jawen keen iketian ikaxbi Jakobiribi Rebekanin keen iká iki
Wetsa nete Jakob yoá aki iitaitian Esaú iorai paxkina kachiokeax joxon
neskáakin yoia iki
Eapari ichátama ja min yoá aka piti joxin meniwe eara pitin reteai akin Jaskara iketianra Esaú Edomribi iki
En mia meninon eapari ja min reken bake ixon bitibo ea meniwe akin Jakobnin aká iki
Jatian Esaúkan yoia iki
Jaskarabo inontianra ja Isaak iká main yoábo yamaketian jawékiatinin ikana iki ja Abraham mawatamatian iní keskáribii Jakopíra jain iamai Gerar janeya main Isaak kanike jain filisteobaon apo Abimelek ikainko
Jain kaax Isaak iitaitian Ibon yoia iki
Egipto mainko jaai kayamawe enra mia yoiti jake jain kaax mia jati
Ja Abrahamra en yoia joibo ea ninkáxonai iká iki Jaskara ixonra jatíbi en yoia joibo itan jatíbi nokon esébo ea jan senenhaxona iki akinbo
Jain iakeketian ja Gerarhainoa jonibaon jawen awinrin Rebeka ixon yokákana iki Jaskáakin Isaak yokákanabi retekanaketian raketi paranakin jato neskáa iki
Nokon awinma riki nokon poi riki akin Jatora jaskáakin yoia iki ja jawen awin Rebeka kikinbires metsáxoko ainbo iketian
Jaskatai oinxon ja Abimeleknin Isaak kenaa iki Kenaxon yoia iki neskáakin
Ja ainbora min poima iki min awin riki
Jaskara ikenbikayaki nokon poi riki iki mia iibata
Eara jaskáibake ja ainbo kopí ea retekanti jisá iketian akin
Jaweati min noa jaskáakin paranarin
Xokochaa iwanaxa nenoa jonibo ja min awin betan oxakeankanke Jatianra jaskati ochaaton jatíbi noabo ramíkeanke aka iki
Jaskáaxon ja jeman jaa jatíbi jonibo Abimeleknin kenamaxon jato yoia iki neskáakin
Jawerato joninki nato joni iamaxon nato ainbo jawe keskabo akai jabora en jato retemati jake akin
Jatian moa jain kaax jaxon ja baritianbi Isaaknin meskó yoábo banaa iki
Jaskákinra ja filisteo jonibaon akana iki ja moatian Abrahamman jawen jonibo pozoamanibo mai bochoakin
Ja jaton apo Abimelekninribi aká iki neskáakin
Moa nenoax pikotax wetsanko katanwe miara moa noa xewinbainbires jawékia iki akin
Ja apon jaskaa moa ja mainmeax Isaak pikota iki Ja pikótaanan kaax Gerar mainko iká texanpa ikainko jaa iki
Jatian wetsa neten iká iki Isaaknin jonibo pozoai iiti Ja pozoakinra moa jene jokonai nokokana iki
Jaskara iitainbi ja Gerarhainoa yoina koiranaibo betan ja Isaaknin yoina koirannai jonibo onpaxen paranan iki reteanankana iki
Ja pozo ikainoax jaskákana iketianra Isaaknin ja pozo janea iki Jainoax reteananti pozo akin
Ramara Ibon neno noa jakonbires imake nato main jaaxa rama moa bebonbires jawékia noa ikai iki
Jain kaa yamébi jaki Ibo pikóxon ja Isaak yoia iki neskáakin
Ea riki ja min papa Abraham ipaonitonin Dios
Jakopi rakéyamawe jatíbininra en mia akinti jake akin
Wetsa netera Isaak betan yoyo iki Gerarhainoax Abimelek joá iki já betan raenanai Awzat itan Fikol ja sontárobaon koxi kapitán jabé joá iki
Jaweati ea benaiki mato bekana Ea matoiba inontian maton ea aká iki akonbireskin ramiakin Jainxon ja maton mainmea aká iki maton ea potakin akin
Jato Isaaknin jaskáara neskáakana iki Nonra oinke Ibora miibetan iki itan nonra xinanke mia yoiti ja senenhabekonti joi mibé anoxon Ja senenhabekonti joira neskara iti iki
Ja netenribi ja pozoai iikanai Isaaknin jonibo bekana iki Jabo bexon Isaak kexankana iki ja pozoakin mai chinikin moa jene nokokana
Ja Esaúkan awin rabera iká iki jan Isaak betan Rebeka jakonmabires xinanmai
Jaskarabo inontianra Isaak kikinbires yosixoko iká iki Jaskara ixonra moa kikinyorai bekona ixon jato onanyamaresa iki Jakopira wetsa neten aká iki jawen reken bake Esaú kenakin
Nokon baké
Oinwe baké ea riki moa yosixokoira basimara ea mawáti jake
Jakopi ramapari min kanóti betanbi min pia bitaanan kachio katanwe yoina ea retexonti benai
Jatian ja Isaaknin jawen reken bake Esaú jaskáaitian Rebekan ninkata iki
Ja jaskáaitian ninkáwanxon moa Esaú yoina retenoxon benai kaa pekáo
Ninkáwe baké enra ninkábeiranke min papan ja min wetsa Esaú neskáakin yoii iitai
Yoina retetaanan bexon piti noexamanhakin yoá axon ja piti bexon pimati Jatian jaskáaketian ronki janbiribi mawatamabi Ibon jakonhanon ixon jawen xinan menitiki ikira iwanke
Jaskara iketian ramapari jatíbi en mia ati yoiaibo ea axonwe
Jatian moa en pitiaketianra min boxonti jake ja piti pinon ixon Min jaskáaketianra mawatamatianbi janbiribi mia Diossen Xinan meniti iki akin aká iki
Ikaxbi Jakobnin jawen tita yoia iki neskáakin
En jaskáati ikaxbi riki ja nokon wetsa Esaú jatíbiain kikinbires rani kextó jatian eabiribi iki ranioma
Jatian ja piti akin moa senenhayontaanan Rebeka ixton kaa iki ja Esaúkan jakon chopabo bixoni Ja Esaúkan chopabo bexon Jakob sawemaa iki
Ja sawemaa pekáo jawen titan Jakobnin ponyain itan jawen texonko ja kabra bakebaon bichin rakoa iki rania keská inon ixon
Jatian moa jaskáboakin senenhayontaanan ja raton iká piti betanbi wetsa pitiribi Jakob menia iki
Jatian Jakob moa jawen papaiba kaa iki kaxon aká iki neskáakin Papá eara neno iki akin
Jaskáakin yokata Jakobnin aká iki
Jawekeskaaxonki min ixtonbires yoina retebeirana akin Jaskáa Jakobnin yoia iki
Min Ibo Diossenbi eki pikómaketianra en abeiranke akin
Jatian Isaaknin yoiribia iki
Baké ekikiranxon ea pataxiwe ikonrin mia nokon bake Esaú ixon onannoxon en mia tii anon akin
Min joira Jakobnin joi iki ikaxbi min ponyanra Esaúkan poyan iki akin
Jatian jawen papan meeta Jakobnin poyan jawen wetsa Esaúkan poyan keská ranibiresibi iketian onanyamaa iki Jaskáakin onanyamaxonbi Diossen jawen jakon xinanman jakonhanon ixon Diospari yoixonyamaa iki
Miakonrin nokon bake Esaú
akin Jaskáa
Jaskara iken ja min ea pitiaxona piti ea neri bexonwe en pinón
Ramapari ekikiranxon ea bexetiwe baké akin
Jaskáti yoia jawen papakiriti ochómakainxon Jakobnin jawen papa bexeta iki Jatian Isaakninbiribi jawen bake Jakobnin chopa xetexona iki Ja xetetaanan Diossen jakonhanon ixon neskáakin Dios yoixona iki
Jatian ja Isaaknin moa Jakob jaskáakin senenhayona pikókainaitianribi jawen papa yoina retexoni katanax Esaú nokótoxita iki
Ja Esaúkanribira noexamanhakin pitiaxon jawen papa bexona iká iki Ja piti bexon jawen papa neskáakin yoia iki
Papá weníkiranxonpari min keenxaman yoina reteanan en mia noexamanhakin pitiaxona piiwe Ja piti piá pekáo ea Diossen jakonhanon ixon min ea Dios yokáxonon akin
Miakayaki tsoa iki
Jaskáakin yoia saki iananbi yoia iki
Jatian tsoakayaki neno mia joámatian jatíbi pitiya joxon ea pimabaini moa kaa
Jara Diossen jakonhanon ixon moa Dios en yoixona kake akin aká iki
Jawen papan jaskáakin yoia ninkatatianbi ikonbiresi sinati saí iananbi Esaú winia iki Jaskati winiananbi ja Esaúkan aká iki jawen papa neskáakin
Jainxon jatíbi jawen kaiboboribira jan yonoai inóxiki
Jatianra en yoiribike icha trigoya iti itan icha ovayaribi iti akin
Miara jaai kati jake jain banakanabo iamai mainko Jainoax jawetianbi oi beyamai mainkoribira mia jaai kati jake
Ja benóxon jawen papan Jakob Diossen jakon xinan meninontianbira ja Esaú jawen wetsa Jakobki ramiti peokoota iki Jainxonribira Esaúkan xinanna iki
Jatian jaskarabo Esaúkan xinannaitian onanxon Rebeka kexankana iki Ja kexankana jawen bake Jakob kenaxon yoia iki neskáakin
Ja min wetsa Esaúra miki ramíkin mia reteti xinanyares iki
Jaskara iketian rama en mia yoiai nokon joi ea ninkáxonwe Miara ramabi kati jake nokon poi Labánman xobonko Ja Labánra Haránhin iki
Jain kaxa jawetio basi inonbi mia jaiba iaketi jake ja min wetsa Esaú sinata tantiai kaman
Jawetianki ja min ayantana jawékinin min wetsa xinanbenopaketai jatianra en mia kexanti jake mia jakiribi neno jonon ixon
Ja netenbicho nokon bake rabé manótininra ea keenyamai akin
Nato hitita ainbobo neno ikana oinnira ea moa jatsanke Jawekeska ixonra ja hitita ainbobo Jakobnin awinhanoxon bitiki Ja ainbobo biketianra en moa jatiakinbobi xinantima iki akin aká iki
Jaskáakin Rebekanin yoia Isaaknin Jakob kenamaa iki Ja kenama joketian Diossen jakonhanon ixon yoia pekáo neskáakin yoia iki
Jawekeskáaxonbira kananea ainbobo awinhanoxon min biti yamake
Jainxon ja koxi xinanya Diossa en mia yoixonai ichabires bakeya mia imanon ixon Jainxonra min chiní bakeboribi mia kaimaxona kikinbiresi kaikanti iki
Jaskáakin jawen anibaon yoia ninkáxoni Padán aramhin Jakob kaa iki
Ikaxbi ja Esaúkanra moa onantanixamana iká iki ja Kanaán ainbo rabé awinhakin bia jawen papa Isaaknin keenma
Jaskata iiti Beersebainoax Jakob kaa iki Harán akin akanai mainko
Ja tapitinin iká iki Diossen ángelbo rawinanani maanni jatíribibo namani bei jatíribibo bochikii boí
Jatian jaskákanaitianribi ja tapiti rebetseetainkoniax Dios iká iki neskati
Ea riki Ibo Ja min papa Abrahamman Dios jainoax Isaaknin Diossibi Ja mia jain rakata maira en mia meniai jainxon ja min chiní bakeboribira en jato meniti jake
Jaskara iketianra jatíbitian mibé ixon jawerano inonbi mia kaainko en mia koirantiki Jainxonra nato main en mia beribanoxiki jatíbi ja en mia axonti yoiabo en senenhai kaman iki
Jatian oxá meran jaskáa moa besotaanan rateti Jakob iká iki neskati
Nenokayabira Ibo Diossen jati ikenbira en onanyamaa ike iki
Jaskátaanan raketi iká iki neskati
Neno itira kikinbires onsá iki Jaskara ikaxa Diosbiribi neno jaa ikax jawen xobobiribi iki Nai xepotiriki neno iki
Jatian nete xabata yamékirixoko wenixon Jakobnin bia iki jan tepikaini oxaibata makan Ja bixon waketaanan Diossenabi imakin onanti inon ixon jaki xeni chikoa iki
Ja Dios ebé ixon jain ea kaainkobo koiraananbi ea piti meniketian itan en saweti chopa ea meniketian
itan jatíbi jakonbires isinama rakéyamai nokon papan xobonko jakiribi ea banémaketianra ja Ibo iti iki nokon Diosbixaman
Jatian Jakob jainoax tekíkaini bari pikotaiori iká jonibaon maiori kaa iki
Ikaxbi ja pozonkonia onpax iká iki jaton axébiribi jaskara iketian jaton yoinabo tsinkiketianpari kepenhanan amakanaires Jatian moa xeamakin senenhaxon jakiribi ja ani makaman xepokanai iká iki
Jonibó matoki jaweranoa iki
Noara Haránhinoa iki akin
Jaskáketian jato yokata iki
Matonki Nakornin bake Labán onanna akin
Nonra onanke akin
Jaskáketian Jakobnin jato yokákin jeneyamaa iki Isinamarin akin Jato jaskáaketian ja jonibaon yoikana iki Jenjen Labánra jakon iki oinwe onora jawen bake ainbo Rakel jawen karneroboya joai akin
Maton yoinabo weímati ikaxbira yantánmapari iki Jaskara iken ja yoinabo boxonpari onpax xeamataanan pastoribi pimatankanwe akin
Jatian yoikana iki
Jaskati ja jonibo betanpari yoyo iki iitaitian yoinabo koirannai ikax jawen papan yoinaboya Rakel nokótoxita iki
Jaskáakin jawen rarebo onanxon winiananbi Jakobnin Rakel bexeta iki
Jainxon Jakobnin Rakel yoia iki Ea riki Rebekanin bake Labánman piábake akin Jaskáakin yoiatianbira Rakel jawen papa kexani ixto kaa iki
Ikaxbi ja Labán iká iki rabé bake ainboya Ja rekeman jane iká iki Lea ja chinikana iká iki Rakel
Ja Leara iká iki oinnatonbobi bemés ikax metsáxoko Jatian ja Rakelbiribi iká iki jawen bemanan jakonxoko ikax jatíbinin metsáxoko
Ja moabi rekenhakin Rakel oinnontianbi jaon keena ikaxa Jakob iká iki neskati
Moara en ake senenhakin jatí baritia en teeti xinanna Jaskara ikenra moa min bake awinhatin ea keenai akin
Jatian ja wanoti fiesta moa senenketian ja yamébi Labánman jawen bake Leares Jakob bexona iki Jares bexonabi onanyamaxon bixon Jakobnin oxakiina iki
Jaskara iken ja Labánman jawen yanka yonoti ainbo Zilpá bexona iki ja jawen bake Lean yonoti inon ixon
Jaskáaketian Labánman aká iki neskáakin
Nenonxon bake benomakinra jawetianbi chiní bakepari non imayamai ja reken bakeparikaya riki non benomai
Jaskáakin yoia jen iketian moa westíora semana ja wanoibata senenhaketian Labánman jawen bake Rakel moa Jakob meniribia iki
Jaskara iketian Ibon oinna iki Jakobnin jawen awin Lea kikinxamanhakin noiamaa Jaskara ointaanan Diossenbi Lea bakeya imaa iki Jatian Rakelbiribi bakeayosma imaa iki
Ibonra en masá xinanai ointaanan ea akinke Jakopíra rama nokon benen ea noiti jake iki
Ea nokon benen noiamai ointaananra Diossenbi noibakin nato wetsa bake ea meniribike iki
Jatian Rakelbiribi tooisma ixon jawen bene Jakob betan bakeati atipanyamaax jawen wetsa Leaki notsikin jakonma xinanna iki Jaskákin jawen bene Jakob yoia iki neskáakin
Ebekaya bakeawe mibéxaman bakeayamaaxa ea moa mawákasai akin
Jaskáakin Rakelnin yoia Jakob jaki sinata iki ja sinákin aká iki neskáakin
Ea min jaskáakin yoiti ikaxbira ea Diosma iki Dioskayamarin jaskarabiribi iti mia imaa akin
Ja nokon yanka yonoti Bilhá en mia menibanon jabé ixon min bakeanon Jatianra jabé min bakeaa pikotabo bixon nokon bakebi keská en imati iki akin
Jaskáaxon Rakelnin jawen yanka yonoti ainbo jawen benen awinhanon ixon meniketian jawen bene Jakobnin oxakiina iki
Ja Jakobnin biara Bilhán Jakob betan bakeaa iki
Jatianra Rakel iká iki
Nato baken janera Dan iki Diossenra en yokata ninkáke westíora bake menixonra jaskara iti keskábiakin ea axonke iki
Jaskata iikin jakiribi ja Rakelnin yonoti ainbo Bilhán Jakob betan bakearibaa iki
Ja bake pikóketian Rakel iká iki neskati Nato bake pikotara en janeai Neftalí akin
Jatian moa Lea tooyamaparikin Lean jawen yanka yonoti ainbo Zilpá bexon jawen bene Jakob bimaa iki
Jaskáakin jawen yonoti Lean bimaa awinhaxon Jakobnin jabé bakearibaa iki
Jakopíra nato bake en janeai Gad akin iki
Jaskata iikin ja Lean yonoti ainbo Zilpánin Jakob betan bakearibaa iki
Ja kokoti bimi mandrágoras min baken mia bexona ea meniwe akin
Ja nokon bene min ea bichinakayaki mina jawemabi iki Jaskara ikenki rama Ja nokon baken ea mandrágoras bimi ea bexonaribi min ea bichinkasai akin Jaskáaketian Rakelnin Lea neskáa iki
Ja min baken mia bexona kokoti mandrágoras bimibo min ea meniketianra jakopi rama yamé Jakob mibé oxati iki akin
Jaskáakin yoia iitaitian wainko katanwanax moa yantan Jakob joaitian bechii Lea kaa iki Ja bechibainxon Lean aká iki neskáakin
Jatian ja Lean yokatabo Diossen ninkáxona iki Jaskáxon jakiribi Jakob betan bakearibaa iki Jayakax iká iki moa pichikaakin Lean Jakob betan bakeaa
Ja nokon yanka yonoti en nokon bene awinhamaa kopíresa ea Diossen bakeya imaribike
Jakopíra Isakar akin en janeai iki
Japekáo Lean Jakob betan bakearibaa iki Jayakax iká iki moa sokotaakin Jakob betan bakeaa
Jaskara iikin Lean bakearibaa iki ainbo bake Ja bake janea iki Dina akin
Ja jawen bake moa pikóketian Rakel iká iki neskati
Ramara bakeayosmanix rabini ea iitai jawéki moa Diossen keyoxonke
Jatian Rakel José tóota iiti moa bakena pekáo Jakob kaa iki jawen rayós Labánhiba Ja kaxon yoia iki neskáakin
Jainxon nokon awinboyabi nokon bakebo ea meniwe jabo kopíra ea miiba teeta iki jakopí ea nenoa pikómawe Moara miinbi onanke jaskáakin en mia teexonabo akin
Enra onanmisbo yokaanan onanna iki mia neno eiba iká kopí Ibon jakonbires imaa
Jawetiixaman en mia kopíatiki mia keenai ea yoireswe en mia jatí kopíanon akin
Minbira moa onanke jaskáakin min tee en axonabo Jainxonribira min onanke en koiranaki min yoinabo jawekeska iká iki ixon
Ea jawebi meniamawe ikaxbi ja en mia yokata jawékireskaya ea ninkáxonwe Jatianparira min yoinabo en jakiribi mia koiranxonti iki
Jaskáakin Jakobnin yoia Labánman xinan jakonbires iká iki
Jaskáxon ja netenbi karnero meskó raniabo kabra rani seré wison tsakáyabo itan rani manxantani karnero bakebo janbiribo tsinkitaanan Labánman jawen bakebo koiranmaa iki
Jatian Jakobnin aká iki álamo jiwi poyan almendra jiwi poyan itan kastaño jiwi ponyanbo bixon kekótiapakekin
Jaskáaxon ja kekótiaa jiwi poyan bichibo xaranhakin raxota joxon xaranyabo baneta iki
jawen benen akára karnero bake pikotabo jawen rani sionyabo itan jawen rani wison tsakáyabo pikóti iki ixonribi ja jiwibo jain nichina iki
Jaskáaxon Jakobnin jawen yoina itibobiribi tsinkianan ja Labánman yoinabo betan meskómayamaa iki
Ja Jakob riki non papan jatíbi jawékibo iboataanan kikinbires icha jawékia baneta iki ikana
Jainxonribi ja Jakobnin jawen rayós Labán ointaanan onanna iki moa ipachoai keská jakonxaman jisáma
Jaskáakin Diossen yoia Jakobnin Rakel betan Lea kenamaa iki Ja kenamaa joax yoinabo ikainko nokókana iki
Rama netebaon maton papa en oinna riki ea joá benátian iantana keskáma eki jakonmarestaniara en oinnai Jaskara ikenbira ja nokon anibaon Dios ebébi iki
Mato rabekanbira akonkin onanke ja maton papan yonoa jawen teebo jakonhakin axoni nokon koxibobi keyónon kaman ea ikonbiresi teeta
Jaskáaxonbora maton papan karnero itibo bichintaanan ja yoinabo nokona inon ixon ea Diossen menia iki akinra aká iki
Jatian ja namá meranbi Diossen ángelnin nokon janen ea kenaa iki jatianra en neskáa iki Eara neno iki akin
Jatíbitian nona iti non papana non bitira moa jawebi yamake
Jaskara iketianra ja Diossen non papa bichina jatíbi yoinabo moa nona ikax non bakebaonaribi iki Jakopíra jatíbi mia Diossen yoiaibo min axonresti jake akin Labanhibakeax Jakob jabata
Ja jaskara jain iitira moa Jakob kaa iki Ja moa kanoxonra jawen bakeboyabi jawen awinbo kamellonin jato peyásanpakea iki
Jaskati ja jain jawen papa Isaak iká Kanaán main kakinra ja Padán aramhin inontian bia jatíbi jawen yoinabo moa Jakobnin boá iki
Ja jawen papa Labán yoinabo rapéstei wetsanko kaketianra Rakelnin ja xobomea ja rabiti aká jawékibo jawen papa yometsoabaina iki
Ja Labánra iká iki arameo joni Jaskara ikenbira Jakobnin jatíbi jawen jawékiboyabi moa jabati kakinbi jawebi yoiamaa iki
Jaskati jatíbi jawen jawékia jabati kakin Éofrates paro xitabaina iki
Ja paro xitabaini kaax Galad janeya manan ikáori kaa iki
Jatian moa kimixa nete Jakob kaibata pekáopari Labán yoikana onanna iki moa Jakob jabati kaibata yama
Jaskara onantaanan jawen kaibobo tsinkiax Jakob chibani Labán kaa iki Jatian ja chibani kanchis nete senen kaxon nokokana iki Galaad janeya mananman tsamákana
Jatian ja ikanainko kaax nokota yamé oxaketianra namá meran Diossenbi Labán yoia iki Enpari mia yoinon ea ninkáxonwe Labanma Ja Jakob jakonmaareskin yoyo ayamawe akin
Jato jain nokoax Labán ja ioaboyabi jato betanbi jain iakea iki
Jaweaki mia jaskatarin Jaweatikaya min ea paranarin Jaweati nokon bake ainbo rabé bekin reteanantiainxon jato yatanxon bekanai keskáakinres jato jabákinkin min ea beenanarin
Jaweaki ea yoiaxmabi jonéxoko jabati joaxki mia iitai Ea kexanax mia joáitianra mia eibakeax pikotaitonin rarokin jakonxaman xinanyanxonres tanporayabi arpabo axonhanan mia non raankeana iki
Jainxon nokon bababoyabi ja nokon bake ainbo rabé ja jayá jonon ixontanibobi min ea jato bexémayamaa iki
Ja Jakob nokoanan jakonhakinreskaya yoitanwe akin
Ja min bake ainbo rabé min ea bichinaketian rakékinra en mia kexanyamaa iki
Ikaxbi jawerato neno ikábo ja min diosboya iken Mawábanon Ja jawéki mia beenankonkana ikax ja jan bea joni mawáti jake
Jaskáti jawékira ja neno ebé ikábaonbi onanke ea yoiwe min jawe jawéki jaketian botanwe akin
Ikaxbira Rakelnin ja rabiti akábo yometsoa Jakobnin onanyamaa iki
Jatian jaskáakin jan boá ikax jawen papan benaboai ointaanan Rakel ja rabiti aká jawékibo boá tsinkitaanan kamello pekaten iká jan yakáti naman niaax janbi peyakaa iki
Jaskati ja jawékininbi peyakaxon Rakelnin jawen papa neskáakin yoia iki
Ea weniamaitian oinnax sináyamawe Papá Noa ainbobo jaskatai keskábii jimiaxa ea iitai akin Jaskáakin yoia jatíbiain benakinbi Labánman merayamaa iki janbi rabiti aká jawékibo
Jaweatiki joni reteaibo akanai keskáakin ea neno kaman benakin min ea chibana
Pimis yoinanin min karnerobo retekenbi mia bexonyamakin en mia kopíaresa iki Jainoax neten iamaxon yamébo min yoinanin yometsokankebi min eares kopíamaa iki
Ja ea mibé ikax ikonbiresi teenontianra bari xanan aká ea kikinni onitsapita iki Jatian yamébiribi matsin aká onitsapikin en oxábo tenea iki
Jaskáaketian Labánman Jakob yoia iki
Jaskara iken neripari jowé non rabéxonbi moa jakoni janoxon xinanbekonon akin
Jaskáaketian Jakobnin westíora ani makan bixon jain chankana iki ja jatíribi bexé makanbo jaki koxiti
Jainxon jawen kaibobo yoia iki Makanbo tsinkikanwe akin Jatian jatíxonbi westiora tsamá anoxon makanbo tsinkikana iki jainxonra ja makan tsamainxon pikana iki
Nato makanbo non jaskáakin tsamana riki ja oinnaitiibi non jaskáakin xinanbekoni jawéki noa jan xinanmati Ja kopí riki jawen jane Galaad iki
Jainoax jawen wetsa janeribi riki Mizpá Jatian Labán iríbaa iki neskati
Jaskara xinan non rabéxonbi abékona iketianra moa ochokananbekonax noa oinhananyamaibi Diossenbi noa ointi jake
Jatian Labánman Jakob yoiboresa iki
Oinwe nato makan bexébo tsinkianan en chankana napon ani makan en nichina
Jaskata pekáo ja manamanxonbi Jakobnin yoina Dios retexona iki
Jaskáaxon jawen kaiboboribi pii bekanti jato kenaa iki
Ja piá pekáo ja manamanbi iakeax jainbi oxakana iki
Jatian moa jaskata pekáo Jakob moa jakiribi karíbaitian Diossen ángelbo jaki jokonxon nokokana iki
Ja ángelbo ointaanan Jakob iká iki neskati Nenoribikayaki Diossen sontárobo jaa iki Jaskáxon jain janea iki Mahanaim akin
Jainoaxibi jawen meskó yoinayabi jatíbi jawen kikinhakin yanka yonoti joniboya jainoax jawen yanka yonoti ainboboyaribi ja nokon ibo joai Ja kopíra jakonxaman xinanyaxonres min biti iki ikira ike akin
Ja joaitian chibanira chosko pacha joni jabé bekanai akin
Jaskáakin jawen jonibaon yoia ratéananbi kikinbiresi rakékin jaakinres xinanira iká iki Jaskati iorai rakékin jawen joniboyabi jawen yoinabo rabé tsamábo aká iki
Neskara xinanyaxonra aká iki Jakobnin jaskáakin Ja wetsa tsamá Esaúkan joxon ramiaitian oinnax ja wetsa tsamá jabáti kopí akin
Minra ea yoia iki jatíbitian jakonbires jati Jainxon minribi ea yoia iki nokon kaibobo kikinbiresi kaiax aniparo kexakea maxitii icha ikax tsonbi topontimatii iti akin orana iki akinbo
Jaskatax moa jainbi yametax Jakob jain oxaa iki Jainxonribi jawen jayata jawékibo jawen wetsa Esaú meninoxon katóxonpakea iki
Ja jawen wetsa katóxonabo iká iki Rabé pacha kabra rabé chonka kabra bene rabé pacha karnero awin rabé chonka karnero bene
Jaskáaxon jawen yonotibo menipakea iki westíora tsamá yoinabo Jato menipakekin yoia iki Ja westíora tsamábo jatonbiribi ochóchaabo akanwe akin
Ja mia jaskáakin yokáketianra min neskaakin yoiti iki
Ja yoinabora min yonoti Jakobna iki kopímabi mia meniti noa tsinkimaa Jara nopekao chinitainbires joai anoxiwe akin
jainxon yoiribikanwe Noopekaora ja min yonoti Jakob joai akin
Jaskáakin jato xitámataanan Jakob jabicho jain iakea iki Jain iakeax ja yamébi westíora onanama joni jaki joketian jabé koxi meeanani iixina iki nete xabatai kaman
Jatian ja jonin moa Jakob jaaresti atipanyamaxon jawen chipexkoain timakin tsipaskea iki
Jaskáa ja jonin yokata iki
Jawe janerin mia akin
Jatian jan yoia iki
Jatian jainoax jaskábekona mai Jakobnin janea iki Penoel akin Jaskatax Jakob iká iki neskati Moara enbixaman Dios oinke jabira ea jarésparike iki
Jatian bari keyataitian ja jonin tsipaskea moa nitikoma banetax Jakob jakonmai nii yoté iikaina iki
Ja Jakob jaskáakin Diossen tsipaskeni iketianra akanai rama kamanbi israelita jonibaon kixinkonia nami piamakin
Jato jaskáataanan jawen yanka yonoti ainbo rabépari jaton bakeboya jato rekenmaa iki japekáo Lea imaa iki Ja Lea pekáo chinitainbires Rakel jawen bake Joséyabiribi imaa iki
Jato jaskámaaxbi jato winobaini kaax Jakob jawen wetsa joai bebon kanchisi chirankootaitiibi maikibi bekepia iki
Jatian jawen wetsa jaki kaai ointaanan ja Esaúribi jaki ixtokainxon jawen wetsa ikótaanan teikoax rabekaxbi winibekona iki
Jatian jaskata pekáo oinhaketankin Esaúkan meraa iki ainboyabi bakebo Jaskara oinxon Jakob yokata iki
Nato riki ea Diossenbi menia bakebo akin
Jatian jawen yanka yonoti ainbobo bakeboyabi ochómakiranax Esaú bebon chirankootaanan maiki bekepikana iki
Japekáo Lea jawen bakeboyabiribi joxokoax chirankootaanan maikibi bekepixokokana iki Jatian senenainbi Rakel jawen bake José betanxoko joax jaskatoxixokoa iki
Jaweati ea joai bain min jatí icha yoinabo raanaki en jokin nokoa
Jaskati moa jen itaanan Esaú iká iki neskati Jaskara iketian ea rekenbanon moa kabékonon kawé iki
Minbira ake onankin bakebo basiamai paxkinai Jainoaxibira neno jake karneroboyabi waka tooyabo Jaskarabo ikenbi westíora nete winobain non nikinara paxkinax mawati keyókanti atipanke
Jaskarama riki Jaweakiki mia tsokasai akin
Jaskátaanan ja netenbi Esaú moa Seirhain karíbaa iki
Jatian Jakob Sokot janeya mainkobiribi kaa iki Jain kaxon xoboaa iki jainxon jawen yoinaboribi jato peotaaxona iki Jaskara kopíra jain janea iki Sokot akin
Jain iakeaxa Hamor jonibaon bakebaon main maroa iki pacha koríki kopía Ja Hamor iká iki Sikemman papa jaskati ja mai jato maroataananra moa jainbi jatiaa iki
Ja Dinara iká iki Leaki Jakobnin bakeaa Jaskarabo inontianra jabé xontakoboiba merati Dina kaa iki
Jain kaketian ja hebeo jonibaon joni koxi Hamornin bake Sikenman meraa iki Ja merataanan jaiba kaxon keenyamainbi teaboxon yorana iki
Ja moa jaskáax ja Lean bake xontako oinnax Sikem kikinbiresi jaon keena iki Jaskati moa aká ikax iorai jaon keenkin moa jabi biti xinanna iki
Jatian ja xontakonin jaskati iorai keenkin Sikemman jawen papa yoia iki ja xontakonin papaiba kaxon yobenxonti
Ja Jakobninra moa onanna iká iki jawen bake Dina keenyamainbi Sikenman moa yorana Jaskara onanaxbi jawen bakebo jaton yoinayabo wainko bokana iketianpari jato manakin jaweayamaa iki
Jaskara ikenbi ja Sikemman papa Hamor Jakob betan yoyo iki joá iki
Jaskákanainbi Hamornin jato yoia iki
Ja nokon bake Sikemra ja xontakonin ikonbiresi keenai
Ja kopíra en mato yoiai jaskati jaon keenaitian moa bimakanwe
Moa noobetan jaai banékanwe Nato riki noabo jain jaa non mai maton keenain kaax jain jakanwe mainbo marokanwe akin
Jatian ja Sikemmanbiribi Jakob betanbi ja Jakobnin bakebo yoia iki
Ja Dina en awinhakin biti maton xinan jakon iketianra jatíbi maton ea yokatai jawékibo en mato menirestiki
Matonra ea yoiresti jake jawetii jawékikayaki ja Dina kopí mato keenai ixon jatianra ja mato keenai jawékibaon en mato kopíati iki Jaskara iken ja Dina ea bimakanwe akin
Nonra mia bimati atipanke jatíbi mato jonibaon jatíxonbi maton jakina rebichi maton rexteketiampari
Jatikaxbi jaskáxonparira non kaibo ainbobo awinhanoxon mato jonibaon biti atipanke Jainxon nonbiribi maton ainbobo biti atipanke
Ikaxbi jaskáti mato non yoia keská itin mato keenyamaitianra ja non poi Dina moa non ioti jake akin
Jatian jaskáti yoikana Hamor betan jawen bake Sikem keenbekona iki
Jaskatax jatianbi Hamor betan jawen bake Sikem ja jaskáti yoikana joi ja jemamea joni koxibo yoii kaa iki
Jabora neno non main jakáskanai ibakanon nato non main jataanan yoábo akáx maroi
Jain jakantibora non mai ani ikax jayonreske
Jatianra jabaon non ainbobo awinhakanti iki nonbiribi jaton ainbobo awinhati iki
Ja jonibora nobé jatin keenkanai Ikaxbi jabo keenai riki jato keskaribi noa inon ixon noa benbobaon non jakina rebichi rextéyabo noa itin
Jatianra jaton yoinaboyabi jaton jayata jawékibo noona iti iki akin
Ja Hamor betan jawen bake Sikemman joni koxibo jaskáakin yoia keenkana iki Jaskáxon jatianbi jatíbi benbobaon jaton jakina rebichi rextekana iki
Jaskáakin ja Hamor betan jawen bake Sikem retetaanan ja xobomea Dina pikoxon moa iokana iki
Ja jato bonkana jawékibora iká iki Wakabo karnerobo borrobo jainxonribi bokana iki ja jeman jaa jawékiboyabi jaton wainko jaa jawékiboribi
Jainoax jaton xobon jikixonribi jaton jayata jawékibo jato bonkana iki Jainxonribi jaton bakeboyabi jaton titaribi bokana iki
Jato jaskáaketian Simeón betan ja Leví Jakobnin jato notsinkin neskáa iki
Ja Sikemmankayara tsini ainbo akanai keskáakin ja non poi Dina atima iká iki akin
Jatian Diossen Jakob yoia iki
Jaskáakin yoia Jakobnin jawen awinyabi jawen bakebo jainoax jatíbi jabé jaaboribi jato yoia iki
Ja mato jayata maton ikonhai ikonma diosbo moa potakanwe
Ja Jakob jaskáketianra jatíxonbi ja ikonhakanai jatonbi jawéki diosaabo jaton paronotiabi Jakob bexonkana iki Jaskáakin bexonkanketianra Sikem jiwi ani naman ja bekana jawékibo Jakobnin jato miinaana iki
Jaskati boax ja jabé bokana jonibo betanbi Jakob Loz akin akanai jemanko nokókana iki Ja jemaribira Jakobnin janea iká iki Betel akin Ja jemara Kanaán main iká iki
Jatian Jakob Padán aramhinoax jonontianra Diossen jaki pikóribixon jakonbires inon ixon benaakin jakiribi jawen jakon xinan menia iki
Min jane riki Jakob ikaxbi ramabiribira min jane ikai Israel
Ea riki jatíbi atipana Dios ja kopíra min chiní bakebo ikonbiresi kaitax maibotiibi boax ani jemabo ataanan apobo jikinoxikanai
Ja Abraham betan Isaak en mai meninira rama en miaribi meniai Ja mai en mia menia keskáribiakinra min chiní bakeboribi en meninoxiki akin
Jaskara ikenra Jakobnin jain janea iki Betel akin Rakel mawata
Jatian Jakob jawen joniboyabi Betelhainoax wetsanko boí tekíribikana iki Jaskati boí Efrata akanainko nokóti ochóchaapari ikenbi Rakel baken chexakin peoa iki Ikaxbi bakenkaskinmaa iki
Jaskati moa basi bakenkaskimai iitibi moa bake pikóketianra jan bakenmaitonin neskáa iki
Jaskati moa Rakel mawáketianra Efratain kati bai kexabi miinkana iki Jatian ramatianbiribira ja jema janekanai Belén akin
Jatian Jakobninra ja miinkanainko westíora makan bixon nichina iki Ja makanra jaskáa iki Rakel mawáketian jain miinkani onanti inon ixon Jaskáakin ja makan nichínira rama kamanbi jarésparike
Jaskarabo abaini Jakob kaa iki Eder Torre akanainko Jain kaxon karpa xoboaribaa iki
Robén jawen reken bake japekáo iká iki Simeón Leví Jodá Isakar jainoax Zabolón
Jatian Rakelnin yanka yonoti Bilhá betan akábiribi iká iki
Dan betan Neftalí
Jainoax Zilpá iká iki ja Lean yanka yonoti Jabéra Jakobnin bakearibaa iki Gad betan Aserbiribi Jabora iká iki Padan rain inontian bakeaabo Isaak mawata
Jatian Jakob kaa iki Mamré akanai jeman jawen papa Isaak oinni Ja jeman janeribira iká iki Arbá itan Hebrón akanairibi Ja jemanra Abraham betan Isaak japaonike
Jaskati yosixokoira ikax jaton papa moa mawáketianra Esaú betan Jakobnin jawen anibo miinmeetainkoribi miinkana iki jawen anibo mawánibo betan nokoanani kanon ixon
Neskataxa Esaúkan chiní bakebo kaikanike jaboribira akanai Edom jonibo akin
Jainoax Esaúkan Adá betan bakeaara iká iki Elifaz Jatian Basemat betan akábiribi iká iki Reoel
Ja senenainbi Aholibamá betan akábiribi iká iki Jeús Jaalam jainoax Koré
Jabora iká iki Kanaánhin inontian Esaúkan bakeaabo
Jakopíra Esaú kaa iki janbiribi Seir janea mananman jaai
Neskatax kaikana iki ja Esaúkan chiní bakebo jaboribi riki edomita jonibo akin akanai
Ja jonibora jakana iká iki Seir janeya mananman
Jatian ja Elifazsen bakebobiribi iká iki
Temán Omar Sefó Gatam jainoax Kenaz
Jainoax ja Elifaznin bia keskáaxon jakina iká iki Timna janeya ainbo
Jatian ja Reoelnin bakebobiribi iká iki
Náhat Zérah Sama jainoax Mizá
Jabora iká iki Esaú betan Basematnin bababobiribi
Jaskara ikax ja Esaúkan chiní bakebaon koxibo iká iki ja Elifazsen chiní bakebobiribi
Jixaman natobo iká iki jaton joni koxibo
Koré Gatam jainoax Amalek Jabora iká iki Edom main ikana Elifazsen joni koxibo jainoax jaton titaxoko iká iki Adá
Jaskáribiira jaríbaa iki Aholibamánin bakebo Jabo iká iki
Jeús Jaalam jainoax Koré Aholibamára iká iki Anákan bake ainbo Esaúkan awin Jawen bakebora joni koxibo jaríbaa iki
Jatíbi jabora ikana iki Esaúkan chiní bakebo ja Edom akanai jainoax jaboribi ikana iki ja wetsa tsamábaon joni koxiboribi
Lotán Sobal Sibón jainoax Aná
Disón Eser jainoax Disán
Ja jonibora iká iki horeos jonibaon koxibo Seirkan chiní bakebo Edom mainmeabo
Jatian Lotánman bakebobiribi iká iki
Horí betan Hemam jainoax jawen poi iká iki Timna janeya
Jainoax Sobalnin bakebobiribi iká iki
Alván Manáhat Ebal Sefó jainoax Onam
Aja betan Aná
Ja Anánra jawen papaxokon asnobo koirani iikin tsoa jonibi jain jaama mananmamea westíora jainoax jene jokonai meraa iki
Jainoax Disoman bakebora jaríbaa iki jabo iká iki
Hemdán Esbán Itrán jainoax Kerán
Ja Esernin bakebobiribi iká iki
Bilhán Zaaván jainoax Akán
Ja Disáman bakebobiribi iká iki
Os betan Arán
Disón Eser jainoax Disán Jatobora iká iki horeos jonibaon koxibo Jaskara ikaxa jaton koxibobiribi Seir janeya main jakana ikana iki
Ja non janepakeabo riki Israel jonibo apooma inontian jabaompari Edom main apo ixon jan jato ikínpaonibo
Jatian rekénpari Edom main apo jikia joni iká iki Bela ja iká iki Beornin bake Jawen jeman jane iká iki Dihanba
Ja Bela mawata pekáora jawen toan Jobab janeya joni apo jikixokoa iki jara iká iki Zéraknin bake Bosrá jemamea joni
Jatian Jobab mawata pekáobiribira Wsam apo jikia iki ja iká iki Temán mainmea joni
Jatian moa Saúl mawata pekáo jawen toan Baal hanán apo jikia iki Ja iká iki Akbornin bake
Jaskara iken ja neno non yoiaibo riki Esaúkan kaibobaon janeyabi jaton jemabaon janebo Ja janebo iki natobo
Magdiel Iram Esaú jawen wetsa jane Edom
Jabora ikana iki Edom mainmea joni koxibo ixon jan jato ikinabo
Jaskara ikax ja Esaú iká iki Edom jonibaon papaxoko
Ja José jaskáakin jawen papan ayorakin noia ointaananra jawen wetsabaon omískin peokana iki yoyo ayamakinra oinreskana iki
akin akana iki Jatian jaskáakin namáxon jato yoia kopí bebonbires José omiskana iki
Jaskáakanabi jakiribi namáxon Josekan jawen wetsabo neskáakin jato yoiribia iki
Enra jakiribi nokon namá meran oinwanke bari oxe jainoax chonka westíora wixtin jabora iwánke eoriti beóbaina akin
Jawe yoii ikákayarin jaskara min namatabo Min wetsaboyaxonbi ea min papan itan min titan mia rabibainkin min yoiai joibo mia non ninkáxontinkayaki mia keenai akin
Jaskara iiti wetsa neten ja Josekan wetsabo Sikem mananman jawen papan yoinabo pasto benaxon pimai bokana iki
Min wetsabora Sikemhain yoinabo koirani bokana iki Ja kopí ea keenai riki jato oinni mia katin akin Jatian jawen papan jaskáakin yoia
Jaskáakin jawen wetsabo benai kaaxbira jan kati onanyamaax José benota iki Ja benotax iitaitianra westíora jonin nokoxon yokata iki
Nokon wetsabo benaira ea iitai akin
Jaskáakin yokata jonin yoia iki
Dotánhin bonon bokanwe iki ikanaira en ninkáaibake akin Jaskáakin yoia kaxon Josekan jawen wetsabo Dotánhin jato nokoa iki
Jatian José kaaitian ochokeabi jawen wetsabaon meraxon jatoki nokotamatianbi reteti xinankana iki
Retetima riki non wetsa
Jatian José kaax moa jawen wetsaboiba nokóketian jawen jakonxaman sion tari jopémakana iki
Ja jopemaxon yatantaanan ja mai kini chichó manxanxaman ikain José potakana iki
Jawe jakonra itima iki ja non wetsa nonbi reteaxbi noa jaskati paranaibo iita
Jakonkayara iti iki ja non wetsa reteyamakinbi ja Ismaelitabores non jato maromaa Non reteti ikaxbira kikin non wetsaira iki akin Jatian Jodakan jaskáakin jato yoia moa José reteyamakana iki
Jatian Robenman ja mai kininko joxon oinnabi moa kini chichó José yama iká iki
Ja Robenman jato jaskáakin yoia jawen wetsabaon Josekan tari bixon kabra bake retetaanan jawen jimin ja tari sikakana iki
Ja Josekan tari yoina jimin sikataanan jawen papa boxonkana iki
Ja riki nokon bake Josekan tari ja pimís yoinanin piara ibirai iki
Jatianra Jakobnin jawen sawea chopa waxaa iki itan ja mawákanketian saweti chopara sawea iki itan basibiresa jawen bake mawata kopí winia iki
Nokon bake kopíra ea meketai ja mawábo ikain jabé iki ea kaai kamanra ikai ikinbo
Jatian jaskati Josekan marotaanan Egiptonko boxon Potifar maromakana iki Ja Potifar iká iki faraón betan iká sontárobaon joni koxi Jainoaxibi iká iki jato koiranaibaon joni koxi
Jaskarabo inontianribira Jodá jawen wetsaboibakeax moa wetsanko janbiribi jaai kaa iki Jara kaa iki Hirá janeya jonin xobonko ja Hirára iká iki adomita joni
Jain ixonra Jodakan westíora ainbo meraa iki jara iká iki kananeo ainbo Súa janeya ainbaon bake Ja ainbo teaxonra moa awinhakin bia iki
Ja bixon bakeaa iki ja bake janea iki Er akin
Japekáo wetsa bakearibaa iki ja bake janea iki Onan akin
Jainxon wetsaribi bakeaa iki ja bake janea iki Selá akin Ja bakeanontianra Kezibiain iká iki
Jaskara iikinra Jodakan jawen reken bake westíora ainbo bimaa iki ja bimaa ainbaon jane iká iki Tamar
Ja Jodakan reken bake Er iká iki Diossen oinna jawen ikábo jakonma Jaskara joni iketianra Ibon moa jamayamaa iki
Ja min wetsan kachiana ainbora min biti jake Ja bixonra ja min wetsa mawata min bakeaxonti jake maton axé jaskara iketian akin
Jaskáati jawen papan yoiabi ja jawen awin wetsa betan bakeaabo jawenama iti onanxon ja ainbo betan yoranaitiibi bakeanaketian wetsankobores boanmaa iki
Ja Onánman jaskáai Ibon oinna iká iki jakonma jawéki Jaskara iketian Diossenbi ja Onanribi mawámaa iki
Jaskáketian Jodakan jawen baban ewa Tamar yoia iki
Ramapari jaskara beneomabi min papan xobon jawé nokon bake Selá aniai kaman akin
Ja Jodakanra jawen baban ewa jaskáakin yoia iki jawen wetsabo iká keskáribii jawen bake Selá mawáti xinankin
Ja kopíra ja Tamar jawen aniboibapari jaai kaa iki
Jaskara iikinra Tamarnin ninkata iki jawen bene ipaonitonin papa Jodá Timnat jemanko kaa Ja Jodá jain kaara iká iki jawen yoina rapéstexonkana rani bii
Jatian ja Timnat jeman kakin Jodakan oinna iká iki westíora ainbo chopan mapotax yakata Jaskara oinxon xinanna iki wetsabires tsini ainbora ibirai ixon
Eara mion keenai Minki ea ikintima iki akin Jaskáa ja ainbaon yoia iki
En mia ikinaki jawe min ea meniti iki akin
Jawe jawéki en mia potaxontinkayaki mia keenai
Jatian moa jaskáa kaxon ja Tamarnin jakiribi ja benomaayaxon saweti chopa saweribia iki
Ja ainbo moa jaskáabaini kaxon jabé raenanai adolamita joni betan Jodakan kabra bakexoko ja ainbo bomaa iki Ja bomaa kaxonbi ja ainbo nokoyamaa iki
Jawerano kaarin ja Enainhainoa tsini ainbo neno bai kexa yakata en oinhibata
Nenora jawetianbi tsini ainbo non oinyosma iki akin akana iki
Jaskáakana ja joni Jodáiba karíbaa iki Kaxon yoia iki neskákin
Ja min jaiba ea raana ainbora yama ike Jain ronki nin westíora tsini ainbobi yamake ikira ikanke akin
Jatianra ja en meniti yoiibata jawéki paranyamakin en bomaa menikaskin min rotoa iketian noki xirokantima iki akin
Jatian moa kimixa oxe winota pekáo Jodá yoikana iki neskáakin
Oa min baken kachiana ainbo Tamar ronki joni betan iorai moa tóoke akin akana iki
Jatian moa yataanan retenoxon pikokanaitian ja Tamarnin jawen bene wayonman papa jato yoimaa iki neskáakin
Ja nato jawékibaon ibon riki jan ea tooa
Jaskara iken oinwe min tsonaborin nato meosoti itan teoti itan nato bastón akin
Jaskáakin ja jawékibo onantaanan Jodá iká iki neskati
Ja aibaonra jakon aká iki enra jakonma ake ja nokon benbo bake Selá betan benomayamaa kopí
Jainoaxa moa jabé oxawetsayamaa iki
Jatian moa pikókinra westioratonin jawen meken pikoa iki jatianra ja bakenmaitonin joxin kintan menexa iki jaskaaxa neskata iki
Nato riki ja reken pikota iki
jawen wetsa werantaanan japari pikota
Ja pikota pekáopari ja joxin kintan nexawana bake pikota iki ja pikóketian janea iki Zérak akin
Jatian José Egiptonko bokanketianra egipkio joni Potifar janeyaton ismaelitaboikea marokin bia iki Ja Potifar iká iki faraón betan teetai joni koxi itan já koirannai sontárobaon koxi
Jaskati jaon marokankebi Diosbi jabé iketian jawen joni koxin xobon José jakonbires jaa iki
Jawen joni koxinra onanna iká iki ja José betanbi Dios iketian jatíbi jawéki jakonbires jan imaxonai
Ja Potifarnin José joni koxi jikimaxon jatíbi jawen xobon iká jawékiboyabi jawen banábo itan jawen yoinabo koiranti jaki jenenontianbira Diossen jatíbinin jakonhakin Potifar akinna iki
Jaskáakin jawen jawékibo José koiranmaa jakonhakin koiranxonaitian onanax moa jaakin xinanyamai pitiakinres xinanni jaa iki Ikaxbi ja Joséra iká iki jatíbinin jakon ikax bakeranon metsáxaman
Jaskati jaon keeni iikin wetsa neten ja ainbaon José aká iki neskáakin
Jaskáti ainbaon yoiabi jabé jaskátinin keenyamakin Josekan aká iki neskáakin
Jaskáakinbo Josekan ja ainbo yoiabi netetiibi amakaskin teai jaiba joi jeneyamaa iki Jaskatainbi Josekan ayamaa iki
Jaskara iiti wetsa neten José kaa iki ja ainbo jain iká xobon tee akí Ja xobon tee akai netenribi tsoabi jain yama iká iki
Jaskara iketian ja ainbaon joxon amakaskin José jawen chopan yatantoxita iki
Jaskáabi akáxamai jabati kakin ja ainbaon jan yatana jawen chopa ixtoi kakin jaki potabaina iki
Jatian ja Josekan jabati kakin jawen chopa jopébaina ja ainbaon mekenman baneta iki
Jaweatibira non kaiboma ikenbi hebreo joni nokon benen bexonra ea keenyamaibi ja jonin ea akeanke
Jaskati ja amakaxamai ea ikonbiresi koxin sion ikaitianra ake jawen chopa neno potabainkin iki iká iki
Jaskáxon ja ainbaon aká iki jawen bene joketian oinmanoxon Josekan chopa jain benxoakin
Ja non kaibo ikenmabi hebreo joni min beyantanatoninra ea jain oxainko jikixon ea keenyamainbi yatanxon ea akáswanke
Ikaxbi ea koxin sion ikaitianra awanke ixtoi kakin jawen chopa potabainkin
Eara jaskáawanke ja min yanka yonotinin iki Jawen awinin jaskáakin Potifar kexana ikonbiresi sinata iki
Jaskati sináxon José preso potaa iki jain apon joniboribi preso ikanainko
Ja Potifarnin jaskáakenbi Diossen akonbireskin José noikin jeneyamakin jaskarainoabi akinkin jeneyamaa iki Ja kopíra Diossenbi amaa ja presobo koirana jonin José jaweayamakin jakonharesa iki
Jatian jaskara iikin ja presobo koirannai joni koxin José aká iki kárkel meran ikábaon koxi jikimakin Jainxon ja kárkel meranxon akanai teeboribi jan jato amaa iki
Jatian ja kárkel meranoa joni koxin moa jawebi oinyamaa iki jatíbi jawéki moa Joséki jenea ixon Jaskara iketianra Diosbi jabé ixon akinna Josekan aká jawékibo jatíbi jakonbires iká iki
Jaskarabo iiti jan jato xeamaibaon joni koxi betan panhakaibaon joni koxin ja Egiptonkonia apo akonbireskin sinámakana iki
Faraón apora ja joni koxi rabéki sinata iki ja xeamaibaon koxiki itan ja pan axonaibaon koxiki
jatianra ja koirannai sontárobaon koxin xobonko jain kárkel ikainko jato niamaa iki Jainxamanribira José xepokana iká iki
Ja koirannai sontárobaon koxinra ja joni koxibo akinnon ixon José yoia iki jatianra ja kárkel meran basi ikana iki
Jaskati jain preso iikin ja apo xeamaibaon joni koxi betan panhakaibaon joni koxin namábekona iki Ja yamébicho rabéxonbi namábekonara wetsaresibi namábo iká iki
Jatian yamékirixoko Josekan kaxon ja rabé joni jato oinnara iká iki jaakinres xinanni onísxoko itinbekona
Jaskara ja jabé preso oinxon Josekan jato yokata iki
Jawekopikayaki itimarexoko mato iibekonai akin
Diossenbi mato jaskáakin namámaara ibirai
Jatian ja apo xeamaitonin joni koxinpari jan namatabo José yoia iki Ja yoikin aká iki neskáakin
Ja nokon namá meranra en oinwanke ova jiwi ebebon chankata
Jaskáakin moa jakiribi ja teeain mia jikimaa ea noibakin ekiakintani xinannoxiwe Jaskara ixon faraón ea yoixonoxiwe nato kárkel meranoa ea moa pikonon
Ea riki hebreo jonibo iká mainmea yometsoxon bekana joni Jakopíra jawe jakonmabi akáma ikax ea neno kárkel meran itima iki akin aká iki
Jatian jaskáakin jakonhiraakin ja namá Josekan yoiaitian ninkáxon ja panhaibaon joni koxin José yoixokoa iki neskáakin Enbiribi namatara iwanke eaki kimixa joxo tasakan pan bochoaa maia
Ja wetsa tasá bochiki ikára iwanke meskó keska bata pan bochoya ja faraón boxonti Ja bata panbora awanke isábo bexon en maia tasakameabi pikin akin aká iki
Jainoax ja kimixa nete itinra min ikábo faraónman mia ointi jake Jaskáaxonra jiwin paninhanan mia reteti jato yoinoxiki jatianra isábaon bexon min yora pikántiki akin aká iki
Jaskáaxon ja xeati jato xeamaibaon koxi jakiribi jawen teeain jikimaa iki Jaskáakin jikima ja moatianbi akátiai keskábiakin faraón xeati boxona iki
Ikaxbi jan jato panhaxonaibaon joni koxira risbikan tenéxtaanan jato jiwinko paninmaa iki Jaskatax ja Josekan jaton namá yoia keskáxaman senena iki
Ikaxbi jato xeamaibaon joni koxi moa jakiribi jawen teetiain jikixonbi Joséakintanibi xinanyamaa iki
Jain keníxon oinna iká iki kanchis waka xoa jakonxamanbo ja paromeax mapeti Ja wakabo mapéxon ja paro kexakea nexan tawa meranoa xobibo piá iki
Japekáo oinribia iká iki kanchis waka oxixokobo ja paromeax mapeti Jaskara wakabo mapetax ja xoaxamanbo patax charókana iki
Jatian ja oxixoko waka mapetabaon ja xoaxamanbo pikin keyoai oinna iki
Jaskataxbi moa jakiribi faraón oxaribia iki Ja oxaxon namáribia iki westíora nia trigonimeaxbicho kanchis texkan jakonxaman jokona
Jatian ja kanchis trigo texkan choxixokobaon aká iki ja jakonxaman texkanbo pikin keyokin
Jaskati oxá besoxon faraónman onanna iki namáketian iitai
Jaskáakin yoiti atipanyamakana ointaanan ja jato xeamaibaon joni koxin jatianpari José xinanna iki Ja xinanritaanan faraón aká iki neskáakin
Ramaparira en xinanrike ea jakonmabires joni baneta
Jatian mia apo jato panhaxonaibaon joni koxi betanbi eki sináxon noa rabébi ja koirannai sontárobaon koxin xobonko kárkel ikainko min noa raana iki
Ja faraónhiba joti yoikana benxokaakin Josekan jawen kenibo oroxon bená chopabo saweyontaanan joá iki
En namatabora ea tsonbi ja yoii ikábo onantiakin yoiti atipanyamakanke Jaskara ikenbira ea yoikanke namábo mia yoikanketian jaskara yoii iká riki ixonbo min jato yoiai akin
Jaskáketian faraónman aká iki José neskáakin
Nokon namá meranra ea iibake Nilo janeya paro kexá ea chankata
Ja paromeaxa ibake kanchis waka xoa jakonxamanbo pikoti Jabo pikotax mapéxonra aibake ian kexa xoxoai nexan tawa keská xaranmea xobibo pikin
Jatian ja xoaxamanbo pekáora iibake kanchis waka kikinbires jakonma oxixokobo bei Jaskara wakabora nin jawetianbi Egipto mainmea en oinyosma iki
Ja oxixoko waka beabaonra aibake ja jatonpari mapéwana xoa itan jakonxaman kanchis wakabo pikin keyokin
Jaskáakin ja xoaxaman jabé wakabo piaxbira iibake ja oxixoko wakabo piama keskábiresbo ikax jaskara oxibiresbo
jatian jakiribi moa oxaribixonra en namáribiibake westíora trigo taxomeaxbicho kanchis texkan jakonxamani bimiax paniabo
Ja trigo texkan siwáxokobaonra aibake ja jakonxaman texkanbo pikin keyokin
Jaskarabo namáxon onankaskin ja onan jonibo kenamaxon en jato yokatabira ea tsonbi onantiakin yoiti atipanyamakanke akin aká iki
Jaskáaketian Josekan faraón yoia iki Ja rabé keská min namata riki westíora jawékibicho iti yoii iká Diossenra jan akí kaai jaweki mia kexanke
Jainoax kanchis waka jakonma oxixokobo min oinna itan ja kanchis trigo texkan bari pikotaiorikeax xana payataitonin choxia min oinna riki kanchis baritia jawékiatinin ikanti yoii iká
Ja jaskara namábo oinmaxonra Diossenbi ja apo onanmaa iki jaskara jawékibo janbi imai kaaibo
Jaskara ikenra ja Egipto main kanchis baritia senen yoábo kikinbires icha iki kaai
Jatian jaskata pekáora kanchis baritia senenribi yoábo iamaitian jawékiatin ikonbiresnoxikanai Jaskati jawékiatinin iorakinbira jonibaon onanyamaresti iki jaskara moatian ikátiimabira Egipto main iorai jawékiatinin ikí bonoxikanai
Ja Egipto mainmeax ikonbiresi jawékiatinin ititianra ja moatian icha jawékiati jakátiaibaon moa xinanbenokanti iki
Ja faraónman rabéakin namatara jaskara iti yoii iká namá rabébires iki Jaskara itibora Diossenbi moa basima imati jake
Jato bichinxon bexonra jainbicho tsinkianan tsamankanti jake jainoa jaton apon jaskaakin ati jato yoinon ixon Jaskáaxonra ja Egipto main iká jemabaon jaa jonibo jato jawékiamakanti iki
Jaskáatibo Josekan jato yoia ja faraón betanbi jawen joni koxibaon xinanna kikinbires jakon jawéki iká iki
Mia keská Diossen onan xinanya jonira tsoabi yamake Miabicho riki jaskarabiribi iti Diossenbi imaa ikax jato onanai joni
Egipto main iká jatíbi jonibaon koxiribira en mia imai akin aká iki
bai xepoyamakanwe
Joséra kimixa chonka baritiaya iká iki faraónhiba bokanontian
Ja apoibakeax pikótaananra jatíbi ja Egipto main iká jemabaon kaa iki
Ja banábo kanchis baritia senen ikonxamani bimiketian tsinkixonra Josekan aká iki ja Egipto main iká jemabotiibi ja jawékiati janon ixon jato benxoamakin
Ja Josekan jato tsinkimaa trigo tsonbi topontimatii kikinbires icha ikaxa iká iki aniparo kexá iká maxitiibires
Jatian ja jawen wetsa bake pikota Josekan janea iki Efraín akin Ja janeira iká iki José neskati Ea onitsapita mainxonra nokon bakebo ea Diossen menia iki iki
Jatian ja icha jawékiati ipachoai keyota pekáobiribi moa jatíbiain jawékiatinin itibiribi peokoota iki
Jaskati jatíbiain jawékiatinin ikanainbi Egipto mainbiribi icha jawékiati ja iki
Jaskati ja Egipto main iká wetsa jemabo moa jaton jawékiati keyoax jawékiatinin iki peokooti faraónhiba yobeni bokana iki Jaskati jaiba bokanketian faraónman jato aká iki
Joséiba kaxon jan yoia keskábo axontankanwe akin
Jatian jaskati moa jatíbi ja Egipto main iká jemabaon jawékiatinin ikanaitian jain jawékiati benxoaabo jokonhaxon ja Egipto jonibo Josekan jato maromaa iki
Jaskáakin Josekan jato akinabi bebonbires jawékiatinin ibotankana iki
Jaskara iketian jatíbiainoax trigo maroi Egiptonko José ikain bekana iki Jatíbiainra kikinbiresi jawékiatinin ikana iki
Jaweakikayaki jawe akímabi manaanani mato neno oinhananreskanai
Enra ninkáke Egipto main icha jawékiatia ikanai
Jaskara iken non ja jawékianon jain boxonpari trigo marokin bitankanwe noara pitin retenake akin jato aká iki
Jaton papan jato jaskáakin yoia ja chonka Josekan wetsabo bokana iki Egiptonkonia trigo maroi
Jaskati jawen wetsa bakebo trigo maroi bokanainbi Jakobnin jawen bake Benjamínbicho jato betan raanyamaa iki jain kaax jakonma winóti xinankin
Ja trigo maroiribi wetsankonia jonibo bokanaibo betanra ja Israelnin bakeboribi bokana iki Jainra bokana iki ja jain ikana Kanaán main moa jawe jawékiatibi yamaketian
Jaiba nokókanatianbi jato ointaananbires Josekan jawen wetsabo onanna iki Jaskáakin jato onanaxbi ja jawen wetsabo onanama keská José iká iki Jakopíra notsinbainhanan yoikin jato aká iki neskáakin
Jaweranoaxki mato bekana
Noara Kanaán mainmeax bekanke trigonin maroi ikibo
Josekan jato onankebi jawen wetsabaon ja onanyamakana iki
Noa min yonotibo riki neno trigo icha yoikanai ninkatax jan maroi bekanares
Noabo riki westíora jonin bakebicho Noara ikon jakon jonibo iki Jaskara ikaxa jawetianbi paranaxonbo ointaanan non jato ramiaisma iki akin akana iki
Jaskáakanabi Josekan jato yoia iki
Jaskáabi José yoikana iki
Jato jaskáakin yoitaanan kimixa nete senen Josekan jato kárkel meran xepoa iki
Jaskáakinbo jato yoia jatonbiribi ikana iki neskati
Ja non wetsan jaskáatima noa yoiabi noibayamakin akonbireskin ramiakin onitsapimani ikaxiki noa jaskaraton ikonbiresi ochaa
Ja non jaskáani kopí riki ramabiribi noki jaskara jawéki nokota iki ikana iki
Ikaxbi jabaonra onanyamaa iká iki ja Josekan jaton joi ninkatai Jaskarara xinankana iki ja Josekan jato yoyo akin wetsa joni jato yoimaitian
Ja onisi winii senentaanan jakiribi joríbaxon jatíbi ja jain ikábaon jixnonbi ja Simeón jato yatanmataanan kadenanin axon kárkel meran jato niamaa iki
Ja bobóbaiti moa yantan iketian jain iakexon westíoran aká iki jawen asno pimanoxon jawen sako techorokin Ja techorokin chichó meraa iki ja trigo bikin jan kopíaibata koríki
Jatian moa jakiribi ja Kanaán main kaax nokóxon jawen bakebaon Jakob yoikana iki jatíbi jaskara winókana jawékibo Jaskarabo yoikin jaton papa akana iki neskáakin
Noabo riki westíora papabicho ikaxbi chonka rabé bake Jatian westíora non wetsaresa moa nobéma iki Ikaxbi ja non wetsa chiníxokoresiki ja non papa betanbi Kanaánhin baneta akin
Ikon jakon jonibo ixonra maton wetsa westíora neno maton ea potaxonti jake Jatian matobiribira ja maton xobon banetabaon jawékiati jato boxoni moa kati jake
Jaskáakin jaton papa yoikin senenhataanan jatíxonbi jaton sakobo nasii akin ja trigo marokin kopíaibata koríkibo jaton sakon iká merakana iki
Ja koríki pixabo jaton sakon iká meraax jaton papa betanbi jaskarabo meraax ikonbiresi ratékana iki
Jaskáketian Robenman jawen papa yoia iki
Ja min bake Benjamín iká jawékibo en oinbanon eki jenewe papá Enra mia jakiribi bexoni kaai Ikaxbi jaskáakin yoixonbi en Benjamín mia bexonyamaketian nokon bake rabé ea retenannoxiwe akin
Jaskarabo inontianra Kanaán main iká jonibo bebonbires jawékiatinin iki iiboreskana iki
Jatian ja Egiptonkonia trigo beyantankana moa keyotaitianra Jakobnin jawen bakebo yoia iki
Jakiribi trigo marokin bii boribatankanwe akin
Jaskáaketian Jodakan jawen papa neskáa iki Ja trigo maromataanan raankinra ja Egiptonkonia joni koxin onantixamanhakin noa yoia iki Jakiribi jaiba kakin non wetsa chini boyamaax moa jaiba noa nokótima
Jaskara iken ja non wetsa chini min nobé raanaitianparira noa jakiribi Egiptonko trigo maroi kati jake
Non wetsa chiní boyamaax moa jaiba noa nokótima akin aká iki
Jatian Jodakanbiribi jawen papa aká iki neskáakin
Moa noa kabatanon nato bake moa nobé raanwe Ja bake nobé kaketianra enbixaman já koiranti jake Jatianresa mia noa itan non bakeboribi mawáyamai japarikanti iki
Jakiribi ja min bake mia neno banexonyamaxonra en ati jake jatíbitian ja ocha kopi masá tenekin
Jaskáyamakin moabi ja bake nobé min raanhibaketianra moa rabeti kaax noa joríbaa ikeanke akin
Jaskáketian jawen papan neskáa iki
Ichama bálsamo ichama mixkin meskó inintibo mirra kastaño bimibo itan almendro bimibo
Jainoax ichachaxaman koríkiribira maton boxonti jake Jainoax ja maton sako meranoa maton meraibata koríkiribira boxon maton jabixaman meniti jake Jawekeska ikaxa xinan benoxon mato axonabira iki
Jaskara iken ja joniiba moa botankanwe kakin atankanwe ja maton wetsa iokin
Nokon xobonko nato jonibo iotanwe Jain kaxonra westíora waka min reteti jake nenoax kaxon bariapan en jato betan pinon akin
Jatian jawen yonotibaon joni koxin jan yoiwana keskábo José axona iki jaskáxon janbixaman jato ioa iki
Jaskáakin jato ioabi Josekan xobo iketian onanax ikonbiresi raketi jatonbiribibo yoyo iibainkana iki neskati
Jaskáakin jato boá kaxon jain kaa xobon jikiamatianbi jan jato ioa Josekan yonotibaon joni koxi betan yoyo ikana iki
Jainxonra non koríki beke jakiribi nenoa trigonin maronoxon
Jaskáa pekáo moa jatíbi jato Josekan xobonko ioa iki Jain moa jato ioxon jan tachokiikanti onpax jato menia iki Jainxon jaton yoinaboribi jato pimaxona iki
Jatian jabaon moa onanna iká iki Josekan jawen xobonxon jato betan bariapan pii joai Jaskara onanxon ja José menikanti jawékibo benxoakana iki
Jaskákanketian Josekan jato yokata iki
Matoki jakontani iantana Ja maton papa yosixoko maton yoiantanaki jaresparia akin
Jato jaskáa joni koxi ikax jato betan senenma iketian jakiribi já bebon beobainkana iki
Natokayarin maton wetsa chiní já yoikin maton ea ayantana
Mia Diossen noibataanan akinbanon baké akin
Jaskáakin onisen yatannatianbi jawen xobon ixtonbires jikiax José winia iki
Ja winii senentaanan winia onanti inaketian bechokiitax joribaxon jato yoia iki
Nato jonibaon boti senenbopari jaton sakobaon trigo bochoaxonkanwe Jainxon jaton sako bemakayanribi jan kopíakana koríki pixabo jato niaxonkanwe
Jainxon jaton wetsa chinikan sakon niaxonwe nokon yami kenpo betanbi jan trigo kopíakana koríkiribi akin
Jatian wetsa nete xabata yamékirixoko jaton asnoboyabi moa bokanaitian Josekan jato raana iki
Ja moa bokana pekáo ochókanamabi Josekan jawen yonoti joni koxi neskáakin yoia iki
Ja bokanabo ochóira bokanamabipari jato chibantanwe Nokoxonra min jato yoiti jake
Jaskáakin Josekan yoia kaxonra jato nokotaanan ja yoiwana joixamanribi jato yoia iki
Jatianra jabaon yoia iki
Jaweatikayaki jaskara joibo yoikin min noa jeneyamai
Jawetianbira non jato jaskáayosma iki
Jaskata ikaxbiki jawekeskati ja min Ibon xobon iká koríki itan orobo noa yometsotiki
Jaskáakin jato yoiatianbi jaton asnon iká sakobo manhaxon jatianbi techórokana iki
Jaskati boax jawen wetsaboyabi Jodá Josekan xobon bokana iki Ja boax nokotax José bebon chirankootaanan maikibi bekepikana iki
Jaweati maton ea jaskáarin Matonki onanyamaa ea jaskáaibo en xinanmanres jato onanai akin
Ibó rama riki ea mibébiribi beibabanax yoyo itin keeni Eaki iti atipanyamaa Ibó Ikaxbi en mia jaskáakin yokata eki sináyamawe Miabi Faraón xinanbainkinra en mia jaskáai
Minra noa yokata iki noaki papaya iki iamaax nobé joyamaa non wetsaki jaa iki ixon
Min noa jaskáketian mia non yoiantanke jaráke non papa yosixoko itan non wetsa chiní bakebires akin
Jakopíra kikinbiresakin noike ja wetsa mawata toan jabicho baneta iketian
Mia jaskáakin non yoia min noa ayantanke ja non wetsa chiní min onankasai kopí ja bexonti noa yoikin
Jatianra non mia aká iki ja non wetsa chiní mia non bexonabira já kikinhakin noia ixon jaon akonbireskin masá xinanni non papa mawárestiki ixon
Jaskáabi min noa yoiribia iki
Ja non wetsa chiní mia non bexonyamaketian jawekeskáaxonbi jakiribi noa miiba joketian moa min noa bitima
Min noa jaskáa kaxonra jatíbi min noa yoia joibo rebéstankin non papa non kexana iki
Jakiribi trigo marokin bii botankanwe akin
Ja non wetsa chiní boxonti joni koxin noa yoia ikaxa noa jawekeskataxbi jayáoma kati atipanyamake Jayáoma noa kaketian ronki jawekeskáaxonbi ja moatian ayantana keskáakin noa biribatima iki akin
Matonra ake kikinhakin onankin ja nokon awin Rakel betan en rabé bakea
Ja nokon wetsa bake eibakeaxbi moa manota iketianra moa jawetianbi en oinyosma iki Jaskara iketian en xinanai ja nokon bakera moa pimís yoinabaon piá iki ixon
Jatian nato ebé iká nokon jabicho bake texea boxon maton jakonma winómaketianra ea yosixokoira ikax jaon masá xinanni ea mawáresti iki akin
Jaskara iken rama ja nokon papaiba karíbakin nokon wetsa en boxonyamaara jabébiribi jaxon ayorakin noia ikax
Jakopíra neno jokin ja nokon papa en yoia iki nato bake en akonkin koiranti Jaskáati yoikinra en aká iki neskáakin
Jakopíra ea keenai nato bake jawen wetsabo betan raantaanan jawen toan min yanka yonoti ea banéti
Jato jaskái iikinbira moa jato bebonxon teneti atipanyamaxon jawen yonotibo Josekan koxin neskáakin saí aka iki
Jatikaxbi nenoax jokonkanwe
akin Jatianra westiora jawen yonotibi jain yamakana iki ja Josekan jawen wetsabo jato onanmanontian
Jatian jawen wetsabo Josekan aká iki neskáakin
Jato Josekan jaskáabi ikonbiresi ratékin nin tsonbi jawetanibi yoiti atipanyamakana iki
Nerichaa bekanwe akin
Moa riki rabé baritia mato jawékiatinin ikai Jabira maxkáparike pichika baritiapari mato jawékiatinin iikaresti Jaskara ikaxa maton banábo xoxotima iki
Jaskátibo kopí riki Diossenbi mato joámatianbi eapari neno raana Jaskáaxon matoyabi itan maton kaiboboribi en akinti kopí
Jaskara iken ramabi boxon ja nokon papa ea neskáakin yoixontankanwe
Ja min bake Josekanra ake neskara joi mia bemakin
Jaskati neno joax jakanketianparira en jatíbi jawékinin jato maxkámatima iki Pichika baritiaparira maxkáke jawékiatinin iki onitsapikanti
Jaskara iken maton itan nokon wetsa Benjamínmanbi ake ninkákin enbixaman jaskara joi mato yoiaitian
Jato jaskáakin yoikin senenhataanan José jawen wetsa Benjamín paotaanan rabekaxbi winibekona iki
Jatian faraónman yoia keská israelitabaon axonkana iki
Jaskáxon jan jato bekanti kabáyonin niniai karroyabi ja kakin jawékiatiboribi Josekan jato menia iki
Jainxon chopa benáxamanboribi jato menipakea iki Ixonbi ja Benjamínbiribi menia iki kimixa pacha koríki jainoax pichika kikin kopí chopa
Jaskati moa kati jato yoia moa bokanaitian jato neskáa iki Ramiananyamai jakonaxes botankanwe akin Jatianra jabo moa bokana iki
Egiptonkoniax boaxa Kanaáin jakonbires jaton papaiba nokókana iki
Moa ea yoiamakanwe ja nokon bake Joséra moa jake ixonra en moa ikonhai
Jakopíra ea mawatamatianbi já oinni ea kaai iki
Jaskatax ja Josekan papa Israel jatíbi jabé ikáboyabi jawen bakebaon boá Kanaán mainmeax kaax Beersebanko nokota iki Jain nokóxon jawen papa Isaaknin rabikatitai Diosibi rabikin yoina reteanan menoxona iki
Jatian jain iakea yamé namá keská meranxon Diossen jawen janen Jakob kenaa iki Ja kenaitian aká iki neskáakin
Jaskara iketian ja Egiptonko jaai katin rakéyamawe
Jain kaax mia jaketianra min chiní bakebo en akonbireskin kaimaa ani jemaaxbo jakanti iki
Jaskataxa Jakob jatíbi jabé ikáboyabi moa Egiptonko jaai bokana iki Jain bokinra bokana iki Jaton wakabo jaton karnerobo jainoax jatíbi ja Kanaánhain inontian bikana jawékibo
Ja Egiptonko bokanni Lean bakebaon janebo riki natobo
Ja Robenman bakebora iká iki Hanok Falú Hesrón jainoax Karmí
Ja Simeónman bakebobiribi iká iki
Gemoel Jamín Óhad Jakín Sóhar jainoax ja Saúlbiribi iká iki kananea ainbo betan bakeaa
Ja Levikan bakebobiribi iká iki
Goersón Kehat jainoax Merarí
Ja Jodakan bakebobiribi iká iki
Er Onan Selá Fares itan Zérah ja Er betan Onanra Kanaán mainmeax moa mawata iká iki
Jatian ja Faressen bakebora iká iki Hesrón betan Hamol
Tola Pová Job jainoax Simrón
Ja Zabolónman bakebo iká iki
Sered Elón itan Jahleel
Sifón Hagoi Esbón Soní Erí Arodí itan Arelí
Ja Asernin bakeboribira iká iki
Imná Isvá Isví Bería itan jaton poi iká iki Sérah
Heber betan Malkiel
Jatíresa iká iki Jakobnin Zilpáki bakeaabo chonka sokota bake
Ja Rakelnin Jakob betan bakeabobiribira iká iki José itan Benjamín
Jatian Josekan Asenatki bakeaboribira ikana iki Manasés betan Efraín jabora iká iki Egiptonkoniax pikota rabébires Ja Asenat iká iki Potiferan bake jara Onhainoa ikonma sakerdote iká iki
Ja Benjamínman bakebora iká iki
Bela Béker Asbel Goerá Naamán Ehi Ros Mopim Wpim jainoax Ard
Ja neno non yoiatiiresa ike ja Jakobnin Rakel betan bakea kaikanabo Jatíbianix ikana iki chonka chosko joni
Danman bakebiribira iká iki Wsim
Ja Neftalíkan bakebobiribi iká iki
Jahseel Goni Jeser jainoax Silem
Ja Bilhára iká iki Labánman yanka yonoti ainbobiribi jara jawen bake Rakelnin yonoti inon ixon menia iki Ja Bilhá betan Jakobnin bakebora iká iki jatíbianix kanchis bake
Ja Jakob betan Egiptonko bokana jawen kikin kaiboxamanbora ikana iki jatíbianix sokota chonka sokota joni ikaxbi ja jawen bakebaon awinbora toponkanamapari iká iki
Ja Egiptonko nokotamatianbira Jakobnin jawen bake Jodá Joséiba raana iki Gosén main nokókanamatianbi jato bechii jonon ixon
Baké ramara ake en miabixaman jiriapari nokon beronbi oinkin Jaskáakin miabi moa oinnaxa ea raroxamanres moa mawáti jake akin
Jatian Josekan jawen wetsaboyabi jawen papa betan ikábo yoia iki neskáakin
Enpari ixton kaxon faraón yoibatanon nokon wetsaboyabi nokon kaibobora Kanaán mainmeax neno ebé jaai bekanke
Jaskáakin en faraón kexana mato kenamaa kaketian
Jawenxamanki mato teetai
Jaskáakin faraón kexana pekáo jawen wetsa pichika katota iki faraón onanmai kanoxon
Matoki jawen teetaixamanbo iki
Jatian Josekan jawen papa faraón onanmakin ioa iki
Jaskáaketian faraónman aká iki
Jawetii baritiayarin mia akin
Moa riki ea pacha kimixa chonka baritiaya jatíbiain kawantani jaa
Jatí baritia onitsapiti jaa ikaxbi riki ea ramakamanbi nokon yosibaon baritia ikátiaitii nokotama akin
Jaskáakin yoitaanan moa faraónhibakeax Jakob pikókaina iki
Jaskarabo inontianra Egipto main itan Kanaán main iká jonibo jawékiatinin iorai mawákaskana iki Jaskárakana iki nin jaweranoabi jawékiatibo biti yama iketian
Jatian ja Kanaán joniboyabi Egipto jonibaon trigo bikin kopíakanai koríkibobiribi Josekan tsinkiboa iki Ja tsinkixon jain faraón teetai xobon boxon ja koríkibo jain benxoaa iki
Jatian Egiptonkobi nin Kanaánhinbi moa koríki yamaketianra egipkiobaon José yoikana iki
Min noa piti meniwe Koríkioma kopíres min noa piti retemaara atikeskabiakin min aká itima iki akinbo
Jaskati moa koríkibobi keyota ixon rama maton yoinabo ea bexonkanwe ja yoinabo kopí mato en trigo meninon akin
Jaskatax ja Egiptonko jakana jonibo faraónman kikinhakin yanka yonotibo banékana iki
Jaskata pekáora Josekan jatíbi jonibo yoia iki
Jaskara ikaxa rama matoyabi ja maton maibo moa faraónmana iki
Ja Egipto mainra Jakob jaa iki chonka kanchis baritia senen Jatíbianixa ja Jakobnin baritia iká iki pacha chosko chonka kanchis baritia
Jaskara iikin Jakobnin onanna iki jawen mawáti nete moa seneni kaai Jatian jaskara onanxon jawen bake José kenaxon yoia iki
Jaskáayantana basimabi Josekan ninkata iki jawen papa Jakob isinai
Jaskara ninkátaanan jawen bake rabé Manasés betan Efraín bibaini jawen papa oinni José kaa iki
Ja kaax nokóketian Jakob kexankana iki jawen bake José ja oinni joá
Ja kexankanatianbi Jakob raroi jawen rakátiainoaxbi koxiinakainax yakata iki
Ja Kanaán main iká Betel jemanko ea inontianra ja jatíbi atipana Dios eki pikóxon jakonbires janon ixon ea jakon xinanxonkin
Jaskara iken ja neno Egiptonko ea mato betan jaai joamatianbi min bakeara rabé iki Efraín betan Manasés
Jabora nokon bake rabé Robén betan Simeón aká keskáribiakin nokon bakebi keskáribiakin en xinanai
Ja bakebo pekáo min chiní bakeabora minabiribi iti iki jatianra Efraín betan Manaséssen wetsa ixon jatíbitian jatona inon ixon papana biti jawéki jatonribi biti iki
Jaskáakin yoii iikinbi ja Josekan bake rabé Jakobnin meraa iki Ja merataanan José neskáakin yokata iki
Nato bake rabé riki neno Egiptonko iketian Diossenbi ea menia bakebo akin Josekan jawen papa aká iki
Kikinxamankinra jakiribi mia en ointi xinanama iki Jaskara ikenbira Diossenbi amaares rama min bake rabéyaxoko en mia oinke akin aká iki
Jaskáa pekáo ja bakebo jawen papaxokon toaketian bichintaanan ja bebon kaax José chirankootax maikibi bekepia iki
Mia Dios iketianra nokon papaxoko Abraham betan nokon papa Isaaknin min joi mia ninkáxonkatiai Jaskaribiakinra en onanke nokon titan chixana meranoax pikónontianbi ea min koiranbea
Jatian jaskáakin ja Josekan bake chiní Efraín manáon Jakobnin jawen mekayaokea meken sanana iká iki
Jaskáa ikenbira ja bake manaon jaskáatin keenyamakin jawen reken bake Manaséssen mapo manaonres jawen papan mekayaokea meken boxon Josekan sananmaa iki
Papá jaskarama riki nato nokon reken bake Manasés manaonkaya riki min mekayaokea meken bexon min já ponté sananti akin
Ja Israel jonibaonra anóxikanai jatíbitian maton jane xinantaanan jato Diossen jakonhanon ixon jato neskáakin yoixonkin
Ja Manasés betan Efraín jan akíni Diossenribi mato akinbanon akin
Jatian Josébiribi jawen papan aká iki neskáakin
Eara moa mawatibi iki Jaskati ea moa mawákenbira non Dios mato betan jatíbitian iti jake Ja Diossenribira non yosibo jain ipaoni mainko mato banémaribanoxiki
Miabichoresiki min wetsabo xewiinabaina joni koxi jikimakana Jaskara mia ikenra ja amorreobo betan reteananxon en jato bichinni Sikem mai mia itan min chiní bakebo en meniai akin
Jatian Jakobnin jawen bakebo kenaxon jato yoia iki neskáakin
Ramapari neribekanwe jaskara iikax mato iki kaaibo en mato yoinon
Ea riki maton papa Jakob jaskara iken en mato yoiaibopari ea ninkáxoni bekanwe bakebó akin
Jatian ja Simeón betan Levíbiribira siná yoina keská ixon ixtonbires sinátaanan jato reteai joni rabébiribi iki
Jaskati yoinabo ikai keskati sinataibo ikaxiki mato kikinbires jakonma jonibo
Jainxon Jodábiribi yoia iki neskáakin Mia nokon bake Jodákanbiribira jato betan reteanankin min jatoaresnoxiki Jatian min wetsabaonbiribira mibebon joxon chirankootaanan mia rabinoxiki
Jainoax miabiribi riki kikinbires ino siná yoina biax koirani rakáketian tson pataxtima keská
Tson jaskara siná yoina pataxti iki
Ja joni joxónribira ova ichaira iketian jawen borro bake ja ova jiwiki nexanoxiki
Jainxon ova jene vinoakanatonribira jawen chopa betanbi jawen tari jan patsánoxiki
Ja apo iki joai joniribira inóxiki ova jene xewinbainbires jakonxaman beroya keská ikax metsáxaman Jainoaxibira inóxiki leche xewinbainbires joxoxaman xeta keskaya akin
Jaskara ixon min oinna ja mia jain jaa mai jakonxaman jain jati jisá ointaanan mia yanka yonokin teemakanabira jakonxaman xinanyaxonres min jato teexonoxiki akin aká iki
Ja jawen bake Danbiribi yoia iki neskáakin Minbiribira joni koxi jikitaanan min kaibo israelitabo jato akinoxiki
Jawen wetsa bakebo moa jaskáakin yoitaanan Josébiribi aká iki jawen chiní bakeboyabi jaskara iti yoikin neskáakin
Ja non yoipakeabora ike ja chonka rabé Israelnin bake iníbo Ja jawen bake westíorabokira jawen papan jaskábiribi ikannon ixon jato Dios yoixonpakea iki Jakob mawata
Moara ea mawatibi iki Ja nokon anibo minmeetainkoribi ea miinnoxikanwe Ja jain miinmeekana kini riki ja Efrón janeya heteo jonin mainko iká
Jainoax jainribira miinmeekana iki Isaak betan jawen awin Rebeka jainoax Learibi
Ja jain miinmeeti kinira hitita jonibaona Abraham maroni iká iki
Jaskáakin jawen papan moa maxkaketian ikonbiresi onískin winiananbi jawen papan yora teikobainxon Josekan bexeta iki
Jaskati senenxon ja mawábaon yora jaskáaibiribi jonibo jawen papan yora pisitima raon amaxon jainpari rakanxonti Josekan jato yoia iki
Jaskati jawen onís xinan moa tantipakea pekáo ja faraónman joni koxibo Josekan yoia iki neskáakin
Ea keenai riki maton jisá ea mato betan jakonbires iká iketian noibataanan faraón maton ea neskáakin yoixonti
Atanwe min papa miinkin Dios janemataanan min jaskáati mia jan yoiantana keskáakin akin aká iki
Jaskáakin yoia José jawen papan yora miinni kaaitian faraón betan teetai joni koxiboyabi jatíribi Egipto jonibo jabé bokana iki
Ja José kaaitian chibani bokin Jakobnin kaibobaon jaton bakebo itan jaton yoinabobicho Gosén main potabainkana iki
Jainoax jatíribibo bokana iki kabáyonin peyakaabo jainoax kabáyonin niniai karronbaonribi bokana iki Ja kopíra ja José chibani bokanabo iká iki kikinbires icha joni
Jaton papan yora jaskáaxonra jawen bakebaon senenhakana iki ja jaton papa jiria inontian jawen yora jaskáaxonti yoini joibo
Moa jaton papa mawáketian Josekan wetsabaon neskara xinanna iki
Jawekeska ixonra ja non papa moa mawata iketian Josekanbira non já ramiani iketian jan kopikaakin nokiakin rami xinanai iki ixon
Ja non papa mawatamatianra noa min wetsabo yoia iki
Rakéyamakanwe jawekeskataxbira Diossen toan ixon en mato ramiati atipanyamake
Enra maton bakeboyabi mato jawékiatibo meniti jake akin jato aká iki
Jaskatax ja José jawen papan kaiboboyabi Egipto mainko jakana iki
Jatian ja Joséra jaa iki pacha chonka baritia senenres
Ikaxbi ja Joséra mawata iki jawen bake Efraínman bakebaon bababaon bakebo oinbaini Jainxonribira jawen rarebo inon ixon jawen baba Makirnin bakebo bia iki Ja Makir iká iki Manaséssen bake
Jainxon Josekan jawen wetsabaon paranyamakin akonkin yoikanai onannoxon Dios janebainhanan jato yoia iki neskáakin
Ja Joséra mawata iki pacha chonka baritiayanix
Ja mawáketianra pisitima raon ayonxon taraxmaxon kajón meran niaanan Egiptonko benxoakana iki
Natora profeta Habakok Ibon onanmaa joi iki
Ibó Jawetiankamanki min ninkatamabi mia yokati ea saí iti iki Jawetiankamanki nato jakonma jawéki ikai kopí noa akinni mia joaimabi mia yokákin en mia saí ati iki
Jaweatiki ichabires masá teneti itan ichabires jakonma min ea oinmai Jakonma masá teneti itan mawakanra ea kateke jatíbiainra join iananankanai itan jakonmanankanai
Oinkanwe wetsa mainmeabaonra mato kateke oinnax ratékanwe Ea riki moa atires wetsabaon mato yoia maton ikonhatima keská jawékibora en ati iki
Ninkakanwe kaldeobora reteanankasbo en jato imai jabora ramiamis jonibo iki nato mai rebestanira jatíbitian oken boanbekonkanai jatona ikenmabi iboanoxon mai biira ikanai
Ja jonibaonra jato ratexon rakéakanai wetsa esébo ayamakinra jatonabichores jakon xinankanai
Apobo itan kikin jakon joni koxibokira xirokanai Jaton jema katemakin koxi chikékanara osankanai jan mapétira ja chikékibi maxi keyá tsamankanai jaskáxonra rátereskin jato yatankana iki
Mia kikinxaman jakonma néoma ixonra jakonma akanai min amaresti atipanyamake anibires jakonma akanairibira min jakonhaxon jato ointi atipanyamake
Jawe keskákinki retemisbo min oinresai jaweatiki jakonma jonin ja keskáma jakonbo jato reteaitian min netéxon oinresai
Jaweatiki aniparomea yapabo akai keskáakin min jonibo akai jan akinti koxioma yoinabo keskáakin
Kaldeobaonra wetsa maibo iboakanai yapa biaibaon yapa bixon iboai keskáakin miskitinin itan redbaonra bikanai jaskara jatíbi tsamata oinnaxa kikinbiresi raroai
Jaskáakinki Kaldeobaon jaton redbaon noa biboreskanti iki Noibayamakin jonibo jato reteboreskanti iki
Ibonra ea yoia iki
Ja en mia oinmai mapó tablanin wixawe ixton yoyo ati itiakin
Nato min oinna jawéki jatian senenti nokotamapari ikaxbira iamama senenti jake Ja min oinna basiainbi miabiribi manáreswe ja ititianbiribira nokóti jake
Jakonma jonibora rabitaibo iki ixon wixawe ikaxbi atikeskabiakin senen akaibora Dioski yoiti ikax jati iki akin Jakonmabo jakonmain nokoti
Maton xinannamainbira ja maton ribinabo matoki nokoti iki jan mato masá tenemaibo matoki pikóxonra jawebioma mato banékanti iki
Jawe ireskiai panon mato yometsokin bia jawékininra maton xobo maton bochoake jatíbi jakonmabaon mato akaitian jan mato xabaatira maton ake
Jaskáxonra maton xobon iká rarebobo maton rabintiake ja maibotiibi ikábo ras axonra matonbi jan mato keyoti ake
Ja jema chiké makanbobi itan ja xobo jiwi kanobobira matoki bechiaketax mato ramiai saí ikanti iki
Jawe ireskiai panon mato jemabo akinra esekan yoiaibo ayamaakin itan atikeskabiakin jaskara ati maton ayamaa iki
Jatíbi atipana Ibon imaara mato teeta jainoax ja mato teeti paxkinairibi yanka iti iki jatíbi maton tee akábora chiikan keyokin menoti iki
Jawe ireskiai panon mato mato patax ikábora paeya meskoxon jan beyósti rao maton jato xeamai namanbires xinanmeexon keyokin jaton chopa jopeta oinnoxon
Jawe ireskiaipanon mato ja rabiti aká jawéki jiwira maton jixtenwe akin akai ja yoyo iosma makanra maton niwé akin akai
Jawe akamakan jara oro itan platanin rapoa ikaxbi jiriomabobi iki
Ikaxbi Ibora jawen jakon ani xobonko iki
Jatíbi nato mainmea jonibo já bebonmeax netékanwe
Nato riki profeta Habakoknin orana
Diossa Temán mainmeax joai Parán mananmameaxa Jakon Dios joai
Jawen koxi xinanra naikan jatíbiain iki nato netenxonra jatíbiainxon rabikanai
Pené joekan kateara joai jawen mekenmameaxa kaná joébo jokonai jaskáaxonra jawen koxi janbi jonea onantiakin jixtiai
Já joketianra jakonmabires isinbo beai yoná koxiribira japekáo joai
Já jainbi chankaketianra mai ninwana iki jato oinnara maibotiibi ikábo raketi saki ikanai ramanmantian mananbora reokootai moatian mananbora ras ikai Dios jan niai baira jatíbitianbires iki
Kosán jonibo jakonma meranbires ikanaira en oinna iki Madiánhin jaa jonibora raketi senbíkana iki
Min kanóti betan jatíbi min piabora moa min benxoa iki Parobo axonra jan jene boai taebo min ake
Mia oinnaxa manánbo xakotai naikanmeaxa oi kextó maannai aniparo nemín itan anibechonra xóo ikai
Min piabo kikin pené ikax itan min lanza kikinbires kaná ikai keskati joétaitianra bari betan oxe jonetax moa pikóyamai
Sinataxa nato main jatíbiain mia niai kikínbiresi sinataxa maibaon mia jaton penitai
Minra min jonibaon paranan ikín min jato akinna iki jainxonra ja minbi katota aporibi min akinna iki
Jakonma jonibaon xobora min ras aka iki jainxonra jan koxia xanka inonbi min jixtiakin pikoa iki
Jaton koxira jawen pianbi min retea iki niweaba koxi beai keská rabíbeirani kabáyonin bexonra jonéres jato keyonoxon jan kopímistiomabo jato tsakakana iki
Aniparo kikin jene neminhainra min kabáyonin jatíbiain mia kaa iki
mia ea jan jamai iketianra raroanan jatíbitian en mia rabiti iki
Ja reken kirika meranra en mia wixaxona iki nokon keen Teófilo jatibi ja Jesossen aká jawékibo itan jato jan esebeabo mia onanmakin ja peokootainxonbi
Ja mawáibata pekáora moa jiria onankanon ikax jato oinmai nekebi ichai meskoti jatoki pikota iki
Chosko chonka nete senenra jato jaskáakin oinmaa iki jainxonra ja Diossen ikinaton jatikiriakin jato yoiboresa iki
Ikon riki Joanmanra onpaxenres jato baotizana iki Ikaxbi jawetii nete pekáora Diossenbiribi jawen Xinanman mato baotizanoxiki akin Naikan kaai Jesús keyata
Jatian jain jabé tsinkíkanabaon Jesús yokákana iki
Matonra onanti yamake nokon Papan ja nete jawen koxi xinanmanbi anoxon xinanna jawéki
Jato jaskáakin yoitaanan Jesús jato napomeaxbi keyataitian oinkanabi nai koinman rakoakebainketian moa oinyamakana iki
Jatian já kaaitian bochiki nai oinni iikanainbi rabé joni joxoxaman chopa saweya jatoki pikota iki
Jabo ikana iki Pedro Joan Jakobo Andrés Felipe Tomás Bartolomé Mateo jainoax ja Alfeon bake Santiago Simón ja Zelotebo betan ikátiai jainoax Jakobon bake Jodas
Iitira wetsa neten ja westíora pacha rabé chonka joi akaibo tsinkíkana bebon nixon Pedron jato yoia iki
Jodas iká iki nobébi janra non akai teeribi akátiai
Ikaxbira ja Jesús jato yatanmaketian kopíakana koríkinin maroxon mai bia iki Jaskaa pekáora ja Jodas maponbi paketi toa ikax jatíbi jawen pokobo jokonkaini mawata iki
Jaskara winotara jatíxonbi Jerosalénhain ikábaon onankana iki Jaskáxonra ja mai janekana iki Akéldama akin Ja iki
Salmos wixá meranra ikai neskati
Ibanon tsoabi jain yamaax jawen xobo xabábicho iki
Jabora Joanman Jesús baotizanontian itan ja naikan kaai keyatai kamanbi nobébi ikana iki
Jaskáxonra neskáakin orankana iki
Ibó jatíbi jonin xinanra min onanke
Rama noa onanmawe nato rabéainoaki jawerato min katota iki
ja jawen katinkobiribi kakin jawen ati tee iká Jodassen jenebaina joi yoii kati tee binon ixon akin
Jaskáaxon soerte akana Matíaski paketa iki Jaskatax ja chonka westíora raanabo betan biakaata iki
Moa Pentekostés fiesta nokóketian joi akaibo jatikaxbi jainbicho tsinkíkana iki
Jaskákenbira koxi niweaba beai keskati naikanmeax ratéresi koxin riri iki jain ikana xobo meran nabetseeta iki
Jaskataitian oinkana jana jisá chii tiri keská mayakayabo jatotiibi iiakebaina iki
Jatianra jatikaxbi moa Diossen Xinan bochóya ikana iki jaskataxa wetsa joibaon yoyo iki peokookana iki ja Diossen Xinanman jato yoyo imai keskatibo
Ja netebaonribi ikana iki Diossakin xinannai jodíobo jatíbiainoax Jerosalénhain merati bekanabo jai
Moa xinanhoma itan kikinni ratetax neskatibo yoyo ikana iki
Galileainoa jonibomakayarin nato jaskati yoyo ikaibo
Jawekeska kopíki non joinboribi yoyo ikanaitian non jato ninkatai
Nenora ikanai Partossainoabo Mediainoabo Elamhainoabo Mesopotamiainoabo Jodeainoabo Kapadokiainoabo Ponto janeya mainmeabo Asiainoabo
jainoax Frigiainoabo Panfiliainoabo Egiptonkonia itan Kirene ochóma iká Libiainoabo
Jatikaxbi ikana iki ratékanabo itan jaton xinanbobi yama Jaskatax jatonbinix yokakanani neskákana iki Jaweki winókana ikibo ikana iki
Ikaxbi jatíribibo xiroires ikana iki
Jaskákanaitian ja chonka westíora jabé raanabo betanbi wenixon koxinxaman jato Pedron yoia iki
Nokon kaibo Jodíobo itan mato Jerosalénhainoabo ninkáxon onankanwe en mato yoibanon
Natobora paenamabo ikanai Maton xinannai keskáma riki noa Iskon hora ikaxiki yamékiripari jain barira tsoabi paena iosma iki
Nenora iki itai ja profeta Joelnin yoini keská seneni Jara neskata iki
Ja netebaonribira nokon yonoti joniboki itan nokon yonoti ainbobokiribi nokon Xinan en pakenoxiki Jaskáakin en akára nokon janenko joi yoinoxikanai
Naikan itan maiorira ani ratéti jawékibo en jato oinmanoxiki jimi chii jainoax koin kextó
Barira nokanoxiki oxera jimi keska inóxiki ja non Ibon jaton akábo yoixonti ani nete senenamatianbira jaskarabo inóxiki
Ikaxbi jaweratobaonki akinnon ixon ja non Ibo yokatai jabora kixpinnoxikanai iki
Matonra kikinhakin onanke ja Nazarethainoa Jesossen koxi mato Diossen oinmaa já meranxonbi ani ratétibo itan ja oinxon onantibo axon
Jatian ja jonira jaskáti Diossen xinanni iketian maton yatanxon retea iki jakonma jonibo korosen amataanan
Ikaxbi Diossenra xabáaka iki ja mawainoa jiriataanan Ja mawakanra jawekeskaxonbi jaaresti atipanyamaa iki
Jesús jaskáti yoiira inike apo David neskati
Jatíbitianra ja Ibo en ebé oinna iki já nokon mekayao ikenra ea jawenbi pakémayamai
Jakopíra nokon xinan meran raroi ea bewai Jaki koxiaxa ea janoxiki
Jainoax keyónon ixonra ja mai kini meranbi nokon yora imayamanoxiki Jawekeskaxonbira ja min yonotinin yora min payómayamanoxiki
Min keena keskatixaman jatira min ea onanmaa iki Ebebi ixonra min ea raromanoxiki iki inike
Nokon kaibobo enpari mato ikonxaman yoibanon ja non papaxoko David mawáketianra miinkana iki Jatian jain miinkani kinira non jatíxonbi onanke
Jaskara onanaxa David iká iki ja Kristo máwataxbi jiriti yoii jawen kayara jain akana kininkobi banémayamanoxiki itan jawen yoraribira jainbi payómayamanoxiki iki
Ja nato Jesúsbira aká iki Diossen jirimakin Jara non jatíxonbi onanke
Nai bochikira David kaama iki ikaxbira neskati yoyo ika iki Ja Ibonra nokon Ibo yoia iki Nokon mekayao yakáwe
Ja min rawibo en mia jan penítiaxonai kaman iki
Rama jatíxonbi onankanwe Israel jonibo Nato Jesús maton korosen axon reteyantanara Diossen jatíbinin Ibo itan Kristo imaa iki akin
Jaskáakin jato aká ninkatax akonbireskin masá xinanni onískana iki Jaskáxon Pedro betan ja wetsa Diossen joi yoiti raana joniboribi yokákana iki
Kaibobo Ramaki noa jawekeskatiki akin
Maton jakonma xinanbo akonkin jenetaanan Kriston janenko baotizameekanwe maton ocha akábo moa Diossen mato xinanxonyamanon jatianra jawen Xinan mato jan meniti iki
Ja jato meninoxon yoiara matona iki maton bakebaona itan jatíbi ja ochokeax beabaonbi biti iki Onantiakin yoia jatíbi ja Diossen kenaabaon biti akin jato aká iki
Meskó keskáakinbo esekin Pedron jato neskáa iki
Ja nato jakonma jonibo masá tenematibo xarameax mato kixpinmeekanwe akin
Jaskataxa ja raana jonibaon jato esé onanmaa keskatibo jaai jenéyamakana iki Ja rarebobires keska xinanmeekin tsinkíxonbo Kriston yora xinankin jawékiakatikanai itan orankinribi jeneyamakatikanai Reken Diossen joi akaibo jaskati jakana
Ja raanabaon ratéti jawékibo itan ja oinxon onanti jawékibo akanaitian oinnax jatikaxbi ratékana iki
Jatíbi ja joi akaibora senenbires jakon xinanya ikax jaton jayata jawékibaon akinanankana iki
Jaton maibo itan jaton jawékinin maroaxbora jato maxkata jawékininbo akinanankatikanai
Netetiibi Dios rabiti xobonko tsinkiti jenéyamakana iki jawékiatiboribi xobonko bexon raroxaman itan jakonxaman xinanyaxon jatíxonbi jawékiakatikanai
Jatíxonbiribi Dios rabikatikanai Jaskákanaitian jatíbi jonibaon jatoki jakon xinankana iki Jainxon netetiibi non Ibon ja kixpinmeeta jonibo jato kaimaboa iki
Westíora nete kimixa hora yantanpake moa oranti iketian Pedro betan Joan Dios rabiti xobonko kabékona iki
Jain iká iki westíora joni chanto jaskábi pikota
Netetiibi Metsáxaman akin janekana Dios rabiti xobo xepotiain bexon yasánkanai jain jikiaibo jato koríki yokánon ixon
Jatian Pedro betan Joan jikiai oinxonra ja jonin jato koríki yokata iki
Jaskáketian rabéxonbi ja joni kikinhakin beiskana iki jainxon Pedron yoia iki
Jaskáa jato kikinhakin oinna iki jawetanixoko menikanti xinanxon
Jaskákenbi Pedron yoia iki Eara koríkioma iki itan orooma iki ikaxbi ea jayatara en mia meniai ja Nazarethainoa Jesokriston janenko Wenitax niwé akin
Jaskatax moa janbix niax jato betanbi Dios rabiti xobo meran jikii Dios rabii choron choronkaina iki
Jatian moa nixon Dios rabiaitian oinnaxa jonibo
Jaskákanaitian oinxon Pedron jato yoia iki
Jawekopiki mato ratetai Israelita jonibo Jawekopiki non atipana koxinbi iamaxon jakonhira ixon nato joni non nimaa keskáakin maton xinannai
Ja ochaoma itan jakon joni pikotinin keenyamataanan ja retemis joni pikonon ixonres maton yokata iki
Jaskáaxonra ja jati Ibo maton retea iki ikaxbi Diossen jirimaa iki jara non kikinhakin onanke
Nokon kaibobo ramara en onanke ja maton koxiboyaxonbi Jesús reteyantanara onanyamaxon maton aká iki
Jaskara iken maton jakonma xinanbo akonkin jenetaanan Dioski banéribikanwe maton ochabo mato soaxonon jatianra non Ibon maton xinanbo tantimati iki
ja moabi Kristo mato raanxonti xinanna ixon raanxontaanan ja iki Jesús
Ramara Jesús naikanbipari iti jake ja moatian jawen jakon profetabo meranxon yoini keskáakin Diossen jatíbi jawékibo jakonhakai kaman
Non Ibo Diossenra mato xaranmea westíora maton rarebo ea keská profetaribi imanoxiki
Jan yoiai joibora maton senenhaxonti jake
Jatian jaweratobaonki jawen joi senenhaxonyamai jabora moa Diossen jonima iti iki akin
Rama netebaon iti jawékibora Samoelninpari yoikin peoa iki Jatian jaribira wetsa profetabaonribi yoikana iki
Mato riki ja profetabaon chiní bakebo itan ja maton reken papaxokobo betan ja senenhabekonti joi Diossen aní nokoabo Diossenra Abraham yoia iki
Min chiní rarebobo kopíra jatíbi jonibo en jato jakon imanoxiki akin
Jatian Diossenra jawen Bake jirimaxon rekénpari matoiba raana iki mato jakonhanon ixon itan westioraxonbo jakonma jawékibo maton akonkin jenenon ixon akin jato aká iki
Jatian Pedro betan Joanman jonibo joi yoikin senenhamapari ikenbi sakerdotebo ja Dios rabiti xobo koiranaibaon koxi jainoax sadokeoboribi bekana iki
Jabora kikinni sinákana iká iki Pedro betan Joanman jato esekin ja Mawábora jirinoxiki Jesús mawataxbi jiriribia iketian akin jato yoiaitian
Jaskáxonra Pedro betan Joan yatankana iki Jatian moa yantan iketianra kárkel meran niakana iki nete xabáketian oinnoxon
Ikaxbi ja joi yoiaitian ninkatabaon ichaxon ikonhakana iki Ja joi ikonhakanabo topona iká iki pichika waranka jonibobira
Jatian nete xabáketian joni koxibo ja jodíobaon koxibo jainoax esé onanboribi Jerosalénhain tsinkíkana iki
Jainribi ikana iki ja sakerdotebaon koxi Anás jainoax Kaifás Joan Alejandro itan jatíbi ja sakerdotebaon koxin rarebobo
Jato bebonra ja Pedro betan Joan bokana iki Jainxonra jato yokákana iki
Tson ati yoiaki aká maton jonibo esekin Tson janenkoki maton neskara jawéki akai akin
Jatian Pedron Diossen Xinan bochoya ixon jato neskaa iki
Jema koxibo itan jodíobaon koxibo
Matonra noa yokatai joni isinai non benxoaketian jawekeskatax benxoarin ixon onankaskin
Nato Jesús riki ja xoboai ixon maton rotoni makan jara jatiobi xobo jaki kikinni koxia makan keska itoxia iki
Wetsa jawékira yamake janmeax kixpinti nato mainra wetsa jane yamake noa jan kixpinmati Diossen jonibo menia Jesossenresa noa kixpinmati atipanke akin jato aká iki
Jatianra jatíbi joni koxibo ratékana iki rakétanma ja Joan betan Pedro kirika onanxamanma ikaxbi jaskati yoyo ikanaitian ninkatax jainxonra onankana iki Jesossenmea onannaibo riki natobo ixon
Jatian ja benxoaa joni jato pataxbi niketian oinnax moa jakonmai jatoki yoyo iti atipanyamakana iki
Jatian jainxon joi benxoati chité ikainoa jato pikoax jatobiresbiribi neskati yoyo ikana iki
Nonki nato jonibo jaweatiki Moara jatíbi Jerosalénhainoa jonibaon ja westíora ratéti jawéki akana onankanke jaskara ikenra ikonma riki akin non jato ati atipanyamake
Ikaxbi nato joi jatíbiain pextinhakin jato yoibokanamatianbi jato rakéati riki ja Jesús kiriti iká joibo moa tsoabi jato yoiamakanon ixon iki ikana iki
Jaskáaxonra kenamaxon jato yoikana iki ja Jesús kiriti iká joibo moa jato onanmatima itan jawebi ja winota joibo moa jato yoitima
Ikaxbi Pedro betan Joanman jato yoia iki
Oinnon xinankanta Diossen oinnamein jakon iki matopari non joi senenhaxonti Diospari senenhaxonamabi
Nonra ja non oinna itan non onanna jawékibo jato yoikin jeneti atipanyamake akin
Jatianra joni koxibaon jato rakéaribaa iki ikaxbi jato jenekana iki jaskáxamanxon jato ramiatikoma iká iki ja benxoa joni oinxon jatíbi jonibaon Dios rabiaitian
Jatian ja Pedro betan Joan moa pikókana jato betan joi akaiboiba kabékona iki kaxon ja jodíobaon koxibo betan ja sakerdotebaon koxibaon jaskáakin jato akana joibo jato yoikana iki
Moa ninkata pekáo tsinkíxon jatíxonbi neskáakin orankana iki
Ibó minra aká iki nai mai aniparo itan jatíbi jain jaa jawékibo
Ja min Xinan meranoax itan min yonoti David meranoax mia yoyo ika iki
Jawekopiki jonibo jakonmaibires yoyo iki saa ikanai Jawekopiki jonibaon yankabires xinanbo akanai
Nato netemea apobo itan joni koxibora kikini yoitimai jainbicho tsinkíkanke ja non Ibo itan ja Kristo ramiati xinanyanix iki
Jaskatira ja Herodes Ponkio Pilato jainoax ja wetsankoniax bea jonibo betan Israel jonibo nato jeman tsinkíkana iki ja Kristo ja min jakon yonoti Jesúski jakonmaati
Jaskara iketian rama noa jakonmaakinbo akáskanaitian noa oinwe Ibó noara min yonotibo iki koxi xinan noa meniwe rakéyamakin min joi non jato yoinon
Ja min atipana koxi jato oinmawe ja isinaibo benxoai meranxon itan ja min jakon yonoti Jesossen janenko ja oinxon onantibo itan ratéti jawékibo akai meranxon akin akana iki
Jatian ja raanabaonra bebonbires koxi xinanyaxon ja non Ibo Jesús jiria joi yoikin jeneyamakana iki Jaskákanaitian Diossen jatíbi jato jakon imaa iki
Tsoabi jato xaran maxkákanabo yamaa iki jaton mai itan jaton xobobo marokana iki
Jatian jaton jawéki marokana koríkibora ja raana jonibo menikana iki abanon ja maxkáirakanabo jato menikin ixon
Jatianra Josekan jaskáa iki jara iká iki ja raanabaon Bernabé akin janekana ja riki
Ja jonira maia ikax marotaanan koríki bixon ja raana jonibo jato menia iki
Jatian jaribaa iki westíora joni jawen jane Ananías Jara jawen awin Safira betan jaton mai marobekona iki
Nato joninra jawen awin betan jansoti xinan axon jatíribi ja maroainoa koríki bibékona iki Jatian jawetii koríkires boxon ja Diossen joi yoiti raana jonibo jato menia iki
Jaskáaketian Pedron yoia iki
Ananías Jaweatiki Satanás min xinan meran min jikimaa Minbira xinanke jatíribi koríki bitaanan jawetiires menixon ja Diossen Xinan min paranti
Ja mai itan ja min mai maroa koríkibora iká iki mina
Jaweakiki iká mia jaskati
Minra jonibo paranyamake Diosra min paranke akin
Jaskáakin yoia ninkátaananbi Ananías mawá paketa iki
Jaskáketian ninkatax jatikaxbi ikonbires rakékana iki
Jaskáketian jawetii bakeranonbo bexon chopan rakawaxon moa miinkin bokana iki
Jatian kimixa hora winota pekáobira Ananíassen awin joá iki Jatianra jaskara jawéki winota jan jawebi onanyamaa iká iki
Ja maton ea yoiaitii kopíaki mato mai maroa
Jaskáketian Pedron yoia iki
Jawekopíki ja Diossen Xinan parannoxon jaskáakin maton xinanbekona iki
Oinwe jainra bakeranonbo min béne miintanax bekanai Miaribira rama bokanai akin
Jaskáatianbi Pedron tae namanbi Safira mawá paketa iki Jatian bakeranobaon joxon mawáres nokokana iki Jaskáketian jaribi boxon jawen bene pataxbi miinkana iki
Jatian jatíbi joi akaibo itan jan ninkata joniboribi jatikaxbi ikonbiresi rakékana iki Icha ratétibo itan ja oinxon onantibo akana
Jatianra ja raana jonibaon icha ratéti jawékibo itan ja oinxon onanti jawékibo jato xaranxon akátikanai
Jainoaxa Salomónman xobo chibó meran jatikaxbi tsinkíkatikanai
Jatianra jato betan itin wetsa jonibo rakéreskana iki ikaxbi jatíbi jonibaon jatoki jakon xinankana iki
Jatianribira ja non Ibo ikonhaibo benboyabi ainbobo kaiboreskana iki
Jaskátaanan ja joi yoiti raanabo yatanxon kárkel meran niakana iki
Ikaxbi ja yamébi non Ibon ángelnin kárkel kepenxon jato pikoa iki Jaskáaxon jato yoia iki
Dios rabiti xobo meran boxon bená neteya iti joi jatíbi jonibo yoitankanwe akin
Jato jaskáa nete xabáketian yamékirixoko Dios rabiti xobo meran boxon ja joi jato onanmakana iki
Jatian ja sakerdotebaon koxira jabé ikáboyaxon ja Israelitabaon koxibo jato tsinkíkina iki jainxonra ja kárkel meran iká joi yoiti raanabo bekanti jato yoia iki
Jatian polikiabaon nokóxon oinna moa kárkel meran yama ikana iki
Ja rotobaini boxon neskáakin jato yoikana iki
Kárkelra jakonhakin xepoa non ointanke jainoax xepótitiibi ja koirannai sontárobo jainbi ikanke jaskara ikenbi non xepenxon oinnara ike tsoabi yama akin
Jaskara ninkatax sakerdotebaon koxibo betan Dios rabiti xobo koiranaibaon koxibaon jaskataxxaman jaskara ikábo onanti atipanyamakana iki
Jaskákenbi westíora joni joxon jato yoia iki
Ja min kárkel meran aibatabora Dios rabiti xobo meranxon jonibo jato Diossen joi onanmai ikanke akin
Jatian bexon ja jainxon joi benxoatiain tsinkíkana bebon akana iki
Jainoa sakerdotebaon koxin jato yoia iki
Nonbiribira jonibo akamatianbi Diospari non joi ninkáxonai
Non reken papaxokobaon Diossenra Jesús jiriaribia iki Ja jiwi korosen paninxon maton reteni
Nonra nato jawéki kikinhakin onanxon non mato yoiai Jainoax Diossen Xinanmanribira mato onanmai Ja Xinanra jawen joi ninkáxonaibores Diossen jato menia iki akin
Jato jaskáakin yoia retekasi kikini sinákana iki
Jaskáaxon wetsa koxiboribi jato yoia iki
Nato jonibo anoxonpari xinanxamankanwe Israel jonibo
Jatian basi iiti jane wixikaati inontian Galileankonia Jodas janbix joni koxi jikia iki chibankanon ikax Jaskáakenbira jaribi retekana iki Jatian já ikonhaiboribi moa janbiskana iki
Jakopíra en mato yoia nato jonibo moa meeyamakin jenekanwe akin nato jawékira jonin xinanmanres ikai ikax keyóresti iki
Ikaxbi Diossena ikenra maton keyotima iki Koirameekanwe matora Dios betan reteananires inake akin Jato jaskáa jabaon joi ninkáxonkana iki
Jaskáaxon ja Diossen joi yoiti raana jonibo kenamakana iki bekanketian ja Jesús kiriti iká joibo moa yoiwetsatima jato yoikana iki jaskáa pekáo moa jato raana iki
Jaskatax ja jainxon joi benxoakanainkoniax ja raanabo moa raroxaman bokana iki Diossenbira noa Kristo kopí onitsapimake ixon onanax
Netetiibi Dios rabiti xobo meranxon itan jaton xobonkoxonboribi ja Jesús riki Kristo iki iká jakon joibo jato onanmakin itan jato yoikin jeneyamakana iki
Jaskákanaitian oinxon ja chonka rabé raanabaon jatíbi joi akaibo tsinkixon jato yoia iki
Jakonmara itiki Diossen joi yoikin jeneax jato jawékiati meniires noa iti
Jakopí nokon wetsabo mato xaran ikanabo kanchis joni jakoni jakanabo onanbo itan Diossen Xinan bochoyabo benaxon janekanwe jato jawékiati meniti tee non jabo meninon
Jatianra oranhananbi jato joi yoiboreskin non jenetima iki akin
Jaskáaxon ja raanaboiba bokana iki Jatian jabaon jatoki orankin mamepaskana iki
Diossen atipana koxi itan jawen jakon xinan meniatonra Estebannin ratéti itan ja oinxon onanti jawékibo ja jemanxon akátiai
Jaskaitian oinnax ja xabakaatabo iki iká janeya jain tsinkíti xobonkoniax jawetii jonibo ja Kireneainoabo Alejandríainoabo Kilikiainoabo jainoax ja Asia mainmeaboribi senenbires beax Esteban betan join iananani peokookana iki
Ikaxbira tsonbi netémati atipanyamakana iki ja Diossen Xinanyanix ikaitian
Jaskáaxon jawetii joni kopíakana iki abákanon jabaon nonra Moiséssen eséki itan Dioski jakonmaires yoyo ikai ninkábeiranke akin jato anon ixon
Jato jaskáakin yoixonra jonibo jodíobaon koxibo itan ja esé onanbo jato tsokasmakana iki Jatianra Esteban yatanxon ja joni koxiboiba bokana iki
Jatianra jansoi yoyo inon ixon bokanabo neskati yoyo ikana iki
Nato jonira Diossen xoboki itan ja eséki ikonbiresi jakonmaibires yoyo iki jenéyamai
Nonra ninkáke ja Nazarethainoa Jesossenronki ja Dios rabiti xobo keyonoxiki iki ikai jainxon noa Moiséssen axeabo noa jenemakanti ikibo yoyo ikanaitianra non ninkáke akin
Jaskákanketian joni koxibaon itan jatíbi jain iká jonibaon Esteban oinkana iká iki jawen bemanan ángelnin bemanan keská
Jatian ja sakerdotebaon koxin Esteban yokata iki
Ikonrin ja mia jaskaakin yoikanaibó akin
Jatian Estebannin jato yoia iki Eapari ninkáxonkanwe nokon papaboyabi nokon wetsabó Haránhain jaai kamatianra non reken papaxoko Abraham iká iki Mesopotamiain Jain iketianra non rabiai Dios jaki pikota iki
Jainxon yoia iki
Min rarebobo potabaini min mainmeax pikótaanan en mia mai oinmainko katanwe akin
Jaskáa Kaldeo mainmeax pikótaanan Haránhain kaa iki
Jainoax jawen papa mawáketian Abraham Diossen ioa iki jain mato rama jakanainko
Jainxonribira Diossen yoia iká iki jawen chiní bakebo wetsa jonibaon main jaketian chosko pacha baritia senen jato yanka yonokin ramianaankanti
Ikaxbi Diossen yoiribia iká iki Iboaxon jato yanka teemai jonibora en jato masá tenemanoxiki
Jaskarabo iká pekaora moa jabo jainoax pikóxon nenonxon ea rabinonxikanai iki xon
Jakobonin bakebo ja non reken papaxokobora jaton wetsa Joséki notsii jaon marokana iki Egiptonko iokanon ikax
Moa jawetio basi pekáora Egipto main itan Kanaán main jawékiati keyóketian jakonmabires tenekana iki jatianra ja non reken papaxokobaon ja jawékiati yamaa iki
Jatian Jakobnin ninkata iki Egiptonko icha jawékiati jaa Jaskáakinra jawen bakebo jain jato raana iki ja non reken papaxokobo Jaskataxa peokooti bokana iki
Jatian jakiribi bokanketian jawen wetsabo Josekanbi onanmaa iki Jaskáaxon Josekan Faraón jawen rarebo onanmaa iki
Basi iikin Josekan jato raana iki jawen papa Jakob betanbi jatíbi jawen rareboyabi jato kenati Jabo ikana iki kanchis chonka pichika joni
Jaskatax Jakob Egiptonko jaai kaa iki Jain iitira mawata iki Ja non reken papaxokoboribi jainoax mawákana iki
Jatian jaton xaobora Sikemhain boxon miinkana iki ja Sikemhainoa Hamornin bakebo icha koríki kopía Abrahamman maroni kini meran
Jatian ja Diossen Abraham meninoxon yoini nete senenti ochómaribi iketian Israel jonibo Egiptoain moa kikin icha kaikana iká iki
Iiti ja Egiptonko wetsa apo jikia iki Ja apon José onanyamaa iká iki
Ja aponra non kaibobo itan non reken papaxokobo paranxon jato ramiaa iki jaton pikóbena bakexokobora jato retemaa iki moa kaiyamakanon ixon
Jaskara inontianra Moisés pikota iki Jatian ja bake Diossen oinna iká iki jakon Jawen anibaon jaton xobonbiribi kimixa oxeres ikínkana iki
Moa jónetikoma iketian potakankebi Faraónman bake ainbaon meraxon bia iki Jaskáaxon jawen bakebi keskáakin ikinna iki
Iiti moa chosko chonka baritiaya ixon Moiséssen jawen kaibo israelitabo oinni kati xinanna iki
Kaxonbi jawen westíora kaibo egipkio jonin ramiaitian oinnax jaon parana ikin ja westíora egipkio Moiséssen retea iki
Moiséssen xinanna iki nokon kaibobaonra onanti jake jakonmainoa en jato xabáati Diossen ea raana joá riki ixon Ikaxbi jawen kaibobaon jaskara xinanyamakana iki
Nete xabáketian ja Israel joni rabébires timaananai oinxon jenémakaskin Moiséssen jato yoia iki Jaweakiki ikai mato wetsa rabébires ramiananbekoni akin
Ja bakix Egipto joni reteibata keskáakinribiki min ea retekasai akin
Jaskáakin aká Moisés jainoax jabati kaax Madián main nokota iki Jain jaa iki onanyamakana joni keskares Jain ixon rabé bakea iki
Moa chosko chonka baritia winota pekáo jain joni jayamainko Sinaí manan ochóma zarza jiwi tiritainkoniax westíora ángel pikota iki
Moisés jaskara jawéki oinnax rateta iki Jatian jakonhakin oinkasi ochómakiranketian non Ibo yoyo ika iki neskati
Eariki min reken papaxokobaon Dios ja Abrahammana Isaakna jainoax Jakobna iki
Jaskáketian Moisés raketi saki ikin moa oinkaxamaa iki
Jaskakenbi non Ibon yoia iki
Min zapato jopéwe ja mia chankatainkora iresama mai iki
Jatian jaon keenyamakin jabaon Moisés
Tsonki non koxi iti mia jikimaa
akin jainxon ayantankanainkoribi Diossenbi koxi imaxon jato xabáati raanribia ja zarza tiritainkoniax jaki ángel pikota meranxon
Ja Moiséssenra israelitabo yoia iki
Ea keskaribi profeta itira Diossen mato xaranmea westíora joni mato jikimaxonoxiki jawen joi ninkáxonoxikanwe akin
Ikaxbi non reken papaxokobaonra jawen joi ninkáxonyamai yoitimakin omiskana iki jaskákinra Egiptonko jakiribi banétireskaya xinankana iki
Jaskáaxon Aarón yoikana iki
Noa dios axonwe abánon jan noa koiranxon iokin Jankaya Egipto mainmea noa pikoxon bea ikaxbira Moisés jawe winóbirake nonra onanyamake akin akana iki
Jaskáaxonra waka bake jisáakin jatonbi dios akana iki Jaskáaxon yoinabo retexon menikana iki Jaskara jatonbi aká jawéki jakonhakin xinantaanan fiesta akáx rarokana iki
Jaskákanketian moa Diossen jato jenea iki Jato jaskáa naikanmea wistínbo rabikana iki Profetabaon kirika wixá meranra neskatai Israelitabó
Matonki chosko chonka baritia jain joni jayamainko inontian yoinabo retexon ea menia iki
Non reken papaxokobora jain joni jayamainkoniax ja senenhabekonti joi jain iká Diossen xoboyaxokores ikana iki Ja iká iki jaskara jisá ati Diossen oinmaa Moiséssen aká
Jara Diossen onanna jakon iká iki Jakopira Davidkan Dios rabiti xoboanoxon yokata iki jainxon ja Jakobnin rarebobaon Dios rabikanti
Ikaxbi David atima yoixon jawen bake Salomón xoboamaa iki
Ikaxbi jonibaon xoboa meranra Dios jayamake Ja profetanin yoini keská
Nai riki nokon ani yakati mai riki nokon takepiti Tsonbira ea xoboaxonti atipanyamake jain ea tantiti
Jatíbi nato jawékibora en aká iki iki xon
Ja jakon Joni Jesús joti yoiai profetabora aká iki maton reken papaxokobaon ramiakin Já joketianra jakonhai keská ixonbi jakonmaaxon matonbi retea iki
Ja ángelbo meranxon Diossen esé meniara maton bia iki Ikaxbi maton senenhayamaa iki akin Esteban retekana
Jaskáakin jato aká Estebanki ikonbiresi sinákin xeta kerox akana iki
Jatian Esteban Diossen Xinan naikia ixon nai bochiki oinna iká iki jawen pené netenko Dios itina itan Jawen mekayao Jesús chankata
Enra oinke nai chopeta Jainxonribira en oinke ja jonin Bake Diossen mekayao chankata iki
Jaskataanan ixtobeiranxon jatíxonbi Esteban yatankana iki
Jaskáaxon jemamea pikobainxon makanman tsakakana iki Jatian jaki jansoaibaon jaton taribo koiranxonti westíora bakeranon Saolo janeya namanbi jenebainkana iki
Jatian makanman tsakayonkana Estebannin neskáakin orana iki
Jainoax chirankootaanan koxín neskati saí ika iki
Ibó nato ocha jato iboamayamawe iki
Jatíribi Diossakin xinannai jonibaonra Estebanin yora miinkana iki Jabora akonbireskin jaon masá xinanni winikana iki
Ikaxbi ja Jerosalénhainoax jabati bokanabaonra jain bokanainkobo Diossen joi jato yoibokana iki
Jatian Felipenbiribi Samaria main iká westíora jeman jabati kaxon Kristokiriti iká joi jato yoia iki
Jatianra jonibo tsinkíkatitai jatíxonbi kikinhakin ninkákatikanai Felipen joi yoiaitian jatonbixaman ja ratéti jawékibo jan akaitian oinxon
Icha joni yoxin naikiabo jato benxoaa iki Jatian jato meranoax jokoni yoxinbo sion ika iki Jainxon icha chantobo itan nitikomaboribi jato benxoaa iki
Ikaxbi jain iká iki westíora joni Simón janeya
Ja joni iká iki moabi yobé ixon kikin joni keská itaanan ja Samaria jonibo jato parana
Jatíbi ja kikinbo itan kikinmaxokobaonbira kikinhakin ninkáxonkanai iká iki jaskati ikana iki
Nato joni riki ja Diossen atipana ani koxi akin akanai ikibo
Jatian ja jonira joi ninkáxonkatikanai jawen yobekan basibires jato paranbea iketian
Ikaxbi ja Felipen Diossen ikinaton jati joi itan Jesokristokiriti iká jakon joibo jato yoia ikonhaxa benboyabi ainbobo baotizamekana iki
Jatianra Simónmanribi ikonhaa iki Jaskatax Diossen janenko naxia iki Jainxon Felipe chibankin peoa iki ratéti jawékibo itan ja oinxon onanti jawékibo jan akaitian oinxon
Jatian ja Jerosalénhain iká raanabaon moa Samaria jonibaon Diossen joi ikonhakana ninkáxon Pedro betan Joan jain raankana iki
Jatian nokóxon Samariainoa joi akaiboki orankana iki Diossen Xinanya ikanon ixon
westíoraxonbi Diossen Xinan bikanamapari iketian Jabo ikana iki non Ibo Jesossen janenko jato naximakanares
Jaskáaxon Pedro betan Joanman jato mamepasa iki Jaskáara ja Diossen Xinan bikana iki
Jatian ja raanabaon jato mamepasketian joniboki Diossen Xinan joá oinxon maromakanon ixon jato Simonman yoia iki
Earibi ja atipana koxi menikanwe enribi jato mamepasa jaskáakinribi Diossen Xinan bikanon akin
Jatian Pedron neskaa iki
Ja min jakonma xinan jenexon Dios yokáwe Atibetin min jaskáakin jakonma xinannabo mia moa xinanxonyamakin
En mia oinna riki mia sináti xinanyares ja jakonma xinanmanra moa miaaresa iki akin
Ja min yoia keská ea jawebi winóyamanon ja Ibo ea yokáxonwe akin
Jainxon ja Ibon ángelnin Felipe yoia iki
Wenítaanan Jerosalénhainoax ja sorhori iká bain kaax Gazanko katanwe Ja baira jain joni jayamaa mananbi xitabini kaa iki akin
Moa jakiribi jawen jeman kakin jawen karron yakáxon Isaíassen kirika yoyo aabaina iki
Jatian Diossen Xinanman Felipe yoia iki
Jaskáa ixto kaax ochómakainxon Felipen ninkata iká iki Isaíassen wixani kirika yoyo aki
Minki ninkatai ja min yoyo akai akin
akin Jaskáaxonra Felipe yoia iki nanetax já patax yakáti
Ja yoyo akai kirika meran wixaa iká iki neskara
Karnero retenoxon bokanai keskáakinra bokana iki Ja karnero bake rapéstekanabi jawe iamai keskatira jawebi yoyo iamaa iki
Ramiaxonra noibatiayonkana iki ikaxbira jan jato jakonmaayamaa iki Atikeskabiakinra ayamakana iki jara bakeomabobi iká iki Jaskákinra retekana iki moa nato main yamanon ixon iki iká
Jatian ja Etiopeainoa jonin Felipe yokata iki
Eapari yoiwe Tsoa iká yoikin ja profetanin yoinirin Jabi iká yoii iamax wetsa joni iká yoii ikarin akin
Jaskáa ja yoyo awana wixá meranoabi Felipen yoikin peoa iki ja Jesús yoii iká jakon joi onantiakin yoixon onanmaa iki
Jatian ja bain kakinbi jene nokokana iki Jainxon ja Etiope jonin yoia iki
Nenora jene jake
Minki ea baotizanti atipanyamaa
akin
Akonkin min xinanman ikonhaxa mia iti atipanke akin Jatian ja Etiope jonin yoia iki
Enra akonkin ikonhake Jesokristo riki Diossen Bakebi ixon akin
Jaskátaanan ja karro tsasiati yoia iki jainoax pakétaanan jene ikainko kabékona iki kaxon Felipen baotizana iki
Moa jenemeax mapébekonketian non Ibon Xinanman Felipe ratereskin bibaina iki Jaskáketian ja Etiope jonin Felipe oinwetsayamaa iki Ikaxbi já raroxamanres kaa iki
Jatian Felipebiribi moa Azotoain iká iki Jematiibi ja jakon joi jato yoiboa iki Kesareanko nokotai kaman
Jabi iká iki Saolobiribi joi akaibo ramiakin jeneyamai
Jaskara kopíra ja sakerdotebaon koxiiba kaa iki
Jainxon jayá winóti kirika jato yokata iki Jaskatax Damaskoain jain tsinkíkanai xobonko kaxon ja joi akai jonibo itan ainbobo Jerosalénhain boxon jato presoanoxon
Ikaxbi ja Damasko jeman moa nokóti ochóma iketianra ratereskin naikanxon jato topo joekan tenaa iki
Jatianbi naman mainko paketa iki jaskáxon ninkata iká iki
Miaki tsoa iki Ibó
akin Jaskáaketian yoia iki
Ea riki Jesús ja min ramianoxon chibani iitai akin
Jatian ja Saolo betan boaibo kikinbiresi ratékana iki ja yoyo ikai ninkatabi tsoa yamaa oinnax
Jatian Saolon moa wenixon oinnabainkasabi moa benchea iká iki
Jain kaax kimixa nete oinyamai iká iki piamai xeayamabobii
Ja Damaskoain iká iki westíora joi akai joni jawen jane Ananías Ja jonira namá keska meranxon non Ibon yoia iki
Ananías
Jatian non Ibon yoia iki
Wenitax mekayao janeya kallenbi katanwe Kaxon Jodassen xobonko ja Tarsoainoa joni Saolo janeya manotanwe Jara orani iki
Janra namá keska meran ja Ananías janeya joni oinke jakiribi oinnon ixon ja iká xobon jikixon mamepasaitian akin aká iki
Ja jonin ikára ichaxon ea yoikana iki Ibó ja mia ikonhaa jonibo Jerosalénhainxon jato ramia
Jatian ramabiribira sakerdotebaon koxin kirikaya joke jayaxon jatíbi ja miki koxiabo presoanoxon jato benai akin
Jatian non Ibon yoia iki
Jabi karestanwe ja jonira en katota iki wetsa mainmea jonibo jaton apoboyabi itan ja Israelbo ja ea iká jawékibo jan jato yoinon ixon
Ramara en já onanmati jake ichabiresakin ea kopí masá teneti akin
Jaskáa ja Saolo iká xobonko Ananías kaa iki Jikixon ja Saolo mamepastaanan yoia iki
Nokon wetsa Saolo ja bain kaaitian miki pikoibata non Ibonra ea raanke jakiribi min oinnon ixon itan mia ja Diossen Xinanya imanon ixon akin
Maanatianbi jakiribi oinnax baotizameeta iki
Jaskata pekáo jawékiaxon moa koxi biribaa iki Jaskatax jawetii nete kamanpari ja Damaskoainoa joi akaibo betan iká iki Saolon Damaskoain Diossen joi yoia
Jainxonra ja jain tsinkíti xobonkoxonbo moa Saolon Jesús riki Diossen Bake akin jato joi yoia iki
Jato jaskáaitian oinnax jatikaxbi ratetax neskákana iki
Nato jonimarin ja Jerosalénhainoa Jesús rabiaibo jato masá tenemapachoai Jaribimarin ja Damaskoainoa joi akaibo yatanxon sakerdotebaon koxiiba jato boyantana ikibo
Ikaxbi Saolon koxi xinanyaxon joi yoikin jeneyamaa iki Jesús riki Kristo iki ixon jato onanmakin Jato jaskáabi ja Damaskoain jakana jodíobaon moa jaskaxamaanti onanyamakana iki Jodíobaon retekasa Saolo jabata
Moa jawetii netebires jato jaskáaitian jodíobo tsinkíkana iki jaskáaxon Saolo reteti xinanni
Ikaxbi jan onanna iki yaméyabi neten ja jema xepotiainxon já retenoxon manakana
Jaskákankenbi ja jaonmea onanaibaon yamébi ani tasakan nanexon ja jema katea chike pekao apakexon jabámakana iki Jerosalénhain Saolo iká
Jatian Saolo Jerosalénhain nokotax joi akaibo betan tsinkita iki Ikaxbi jatikaxbi jaki rakékana iki joi akaimara ibirai ixon xinannax
Jaskákanainbi Bernabékan ja Diossen joi yoiti raanaboiba ioa iki boxon Bernabékan jato yoia iki Ja Saolon Damaskoain kakin non Ibo baimea oinna itan jabé yoyo ika
Jaskáaxon ja Damaskoainoabo ja Jesúskiriti iká joibo koxi xinanyaxon jato yoia iki
Jaskatax Saolo jato betan Jerosalénhain baneta iki jain ikaxa kikin koxi xinanyaxon Ibon janenko jatíbiain jato joi yoii nikátiai
Jatian ja joi akaibaon jaskara onanxon Saolo Kesareanko iokana iki Jainoabiribi Tarsoain tekikin raankana iki
Jatian Pedro jatíbi joi akaibo oinni kakátiaira Lidanko nokota iki jain ikana joi akaiboribi oinni
Jainoara Eneas janeya joni nokoa iki chantoyona ikax niti atipanyamaax moa posaka baritia bachin rakata
Eneas ramara mia Jesokriston benxoai wenixon ja min rakáti benxoawe akin Jaskáatianbi Eneas wenita iki
Jatian weniketian ja Lidanko ikáboyaxonbi Sarónhain ikábaon jatíxonbi non Ibo ikonhakana iki Dorkas mawákenbi Pedron jirimaa
Ja netebaonribira Jope janeya jemanko iká iki westíora joi akai ainbo jawen jane Tabita Griego join aká iki Dorkas
Ja ainbora jakon jawékibores akí jakátiai jainxon ja jawékinin maxkáyoraaboribi jato akinkatitai
Ja netebaonribira isinax Dorkas mawata iki Jatian chokaxon ja kikin bochiki xobo chité ikainko bokana iki
Ja Jope jema iká iki jain Pedro iká Lida jema ochóma jain iketian ninkáxon rabé joni raankana iki ixton Jopenko jonon ixon yoiti
Jainxon Pedron jatíbi jato jokonhaa iki Jaskáatanan chirankooxon orana iki Jaskáaxon ja mawá rakata yoia iki
Jainxon Jopenko jakanabaon jatíxonbi neskara jawéki oinkana iki jaskáaxon ichaxon non Ibo Jesús ikonhakana iki
Jatian Pedro icha netepari Jopenko iká iki ja Simón janeya jonin xobonko ja iká iki yoina bichin teetai joni
Kesarea jemankora westíora joni Kornelio janeya jaa iká iki Italiano janeya batallónhainoa sontárobaon koxi kapitán
Jara iká iki Dios noia joni jatíbi jawen xobon ikáboyaxonbi jatíbitian Dios rabiai itan jawékibo menixon jodíobo akinnai jainxon jatíbitian Dios oranai
Jatian westíora nete moa kimixa ora yantanpakera namá keska meranxon westíora Diossen ángel onantibires jaki joái oinna iki Jatian já ikainko jikixon neskáa iki Kornelio akin
Jatian Kornelion ja ángel jainbikon oinna iki Jainxora kikinbiresi rakeananbi yokata iki
Jawerin Ibó
Min oranabora mia Diossen ninkáxonke itan ja maxkatabo min jato akinnaira jakon iki
Rama ja min jonibo Jopenko jato raanwe Simón kenatankanon jawen janeribi iki Pedro
Jara ja wetsa Simón janeyaribi jonin xobonko iki jara bichin teetai iki Ja jonira aniparo kexabi iki akin
Jaskáabaini ja ángel moa kaa pekáo Kornelion jawen yonoti rabé itan ja Dios akin xinannai westíora jawen sontároribi kenaa iki já iká iki jakon iketian jaki koxia joni
Jatíbi jaskara ikábo jato yoikin senenhaxon Jopenko jato raana iki
Nete xabáketian ja Jopenko nokóribii boi ikanaitian moa bariapan iketian xobo pekaten Pedro mapeta iki jain kaxon orani
Jainoaxa kikinbiresi jawékiakasa iki
Jatian moa yoá axoni ikanaitian namá keska meran oinna iki
Ja nai chopetaitian oinna iká iki ani chopa kakaati keská jawen chosko pabíoribi renéxanan naman apakeai
Jatianra bochikiax neskati yoyo ikai ninkata iki
Wenítaanan retexon piwé Pedro iki ikai
Jaskákenbi jakiribi yoiribia iki
Ja Diossen jakonhaa jawékibo kerasen yoinyamawe akin
Moa kimixaakin jaskáa pekáo ja chopa moa jakiribi nai bochiki karíbaa iki
Jaskáakin akára jaakinres xinankin Pedron onankaxoraa iki jawekeska jawéki ea yoiimein ja namá keska meran iwanke ixon
Iitainbi Kornelion raana jonibo jain iká xobo xepotiain nokótoxikana iki ja Simón janeya jonin xobo yokábeax
Jain nokóxon koxinxaman kenátaanan manokana iki ja xobonmarin Simón Pedro iká ixon
Jatian Pedro ja namá keska meran oinwanxon xinanni iitaitian Diossen Xinanman yoia iki
Oinwe kimixa joninra mia benai
Jatian naman ipakeax kaxon Pedron ja jonibo yoia iki
Ea riki ja maton manoi iitai Jaweatiki maton ea benai akin
Ja riki itibi keskati jaa joni itan Dioski raketai jatíbi jodíobaon jakonhai itan noikana
Westíora Diossen ángelninki aibake yoikin jan kenamaa jawen xobonko mia kati kaxon min joi yoiaitian jan ninkánon ixon akin
Jatian Pedron xobon jikimaxon ja yamé jain jato oxamaa iki
Moa neteribi xabataitian Pedro jato betan kaa iki jatian ja Jopenkonia jawetii joi akaiboribi já betan bokana iki
Boax wetsa nete xabáketian Kesareanko nokókana iki Jatian Kornelio jawen rareboyabi jato manai tsamákana iká iki Jatian jainribi ikana iki jabé jakoni raenanai joniboribi jato kenaa bekana
Jatian moa xobon nokókanketian Pedro joé ataanan Kornelio já bebon chirankoota iki rabikasi
Ikaxbi Pedron weniinnabainkin yoia iki
Chankawe eara mia keska joniribi iki akin
Jatian jabé yoyo iananbi jikixon oinna iká iki icha jonibo tsinkíkana
Matonbira onanke ja jodío jonibaon esekan yoiai kaibomabo betan pataxanantimabires jaton xobon jikitimabobi
Ikaxbi Diossenra ea onanmake Diossen oinnara mato kerás iki akin tsoabi atima
Jatian ramara ea onankasai jaweatiki maton ea kenamaa ixon akin
Moa chosko nete riki nato bari ipakeai kimixa hora yantanpake nokon xobonbi ayonankin orani iitaitian westíora joni penéxaman chopa saweya eki pikoibata
Janra ea yoiibake Kornelio min orakiónra mia Diossen ninkáxonke jainxon ja maxkatabo min jato akinpachoaibora Diossen onanke
Ja Jope jeman jato raanwe Abátankanon ja Simón janeya joni jonon ixon yoikin jawen janeribi iki Pedro Jara ja bichin teetai wetsa Simón janeya jonin xobonko iki akin
Jaskáxon Pedron jato joi yoikin peoa iki
Ramaparira en moa kikinhakin onanke wetsabo jakonmaayamakin senenbires jato Diossen jakonhai ixon
Janra jatíbiainoa jaki xinannaibo itan jawen joi senenhaibo itan jato jakonhakin ikinai jonibo jato noike
Diossenra Jesokristo raana iki já meranxon jakon joi Israel jonibo jato yoiti Jaskatax Dios betan jakoni jakanon ixon Jesokristora jatíbi jonibaon Ibo iki
Matonra kikinhakin onanke Galileankoniax peokootax ja jato baotizanai Joanman joi yoianan jato baotizana pekáo jatíbi Jodea main winota jawékibo
Nonbixaman Jesossen jaskara jawéki akábo oinna ixonra non mato yoiai jaskarabora aká iki Jodea mainxon itan Jerosalén jemankoxonribi
Ja Jesússa jodíobaon jiwi korosen panihannan retea iki
Ikaxbi jawen kimixa nete itin Diossen jiria iki jaskáxon noki pikomaa iki
Ja jiritaanan nobébi pixon xeaibora Diossen jatíbi jonibo jato oinmayamaa iki Noaresa oinmaa iki moabi jaskáakin katóxon noa oinmati yoini ixon
Janra noa raana iki Jesús riki jatíbi japaria jonibaon itan moa mawatabaon akábo jato yoixonti joni koxi Diossen imaa ixon jato yoiti
Jatíbi profetabora Jesúskiriti iká joi yoii neskákatikanai jaweratobaonki já ikonhai jabora já kopires Diossen jaton ochabo xinanxontima iki ikibo Jodíomabaon Diossen Xinan bikana
Jaskara joibo Pedron jato yoii iitainbi Diossen Xinan jatíbi ja joi ninkataiboki joá iki
Jaskataitian oinnax ja Pedro betan bekana joi ikonhaa jodíobo ratékana iki ja jodíomaboribi ja Diossen Xinan jato meniketian
Ja wetsaresibi join yoyo ikanaitian itan Dios rabikanaitian ninkákana iki
Ja non aká keskaribiakin Diossen Xinan bikankenbiki nato jonibo ja Diossen janenko non jato baotizantima iki akin
Jaskáaxon Jesokriston janenko jato baotizankana iki
Jaskáa pekáo Pedro yoikana iki jawetii netetanipari jato betan banetax iti
Ja raanabaon itan Jodeain iká joi akaibaonra ninkákana iki ja jodíomabaonribi Diossen joi ninkáxon ikonhakana
Ikaxbi Pedro jakiribi Jerosalénhain karibaketian jatíribi joi akai jodíobo jabé join iananankana iki
Jatian yokákana iki Jaweatiki ja jodíomaboiba merati kaxon min jato betan pia iki akin
Jatianra peokootainxonbi jatíbi jaskara ikábo Pedron jato neskáakin yoia iki
Jaskákenbi ea neskáakin yoia iki
Pedro nato yoinabo retexon piwé akin
Jawetianbira kerás jawékibo en piosma iki Ibó akin
En jaskáa nai bochikixon jakiribi ea neskáakin yoia iki
Ja Diossen moa jakonhayona jawékibo kerasen yoinyamawe akin
Jatian kimixaakin ea jaskáa pekáo jatikaxbiribi moa naikan boi keyákana iki
Jaskatatianbi kimixa joni ea iká xobon nokótoxikana iki Kesareankoxon ea benati raankana
Jatian ja Diossen Xinanman ea yoia iki jawekeskabo xinanyamai jato betan karesti Jatianra nato sokota joi akaiboribi ebetan bokana iki Kaax jatikaxbi nokotax ja jonin xobon noa jikia iki
Janra noa yoia iki jawen xobo meranoa ángel chankata meraatonin neskáakin yoiibata
Jope jemanko jonibo raanwe ja Simón akin akanai Pedro kenatankanon ixon
Janra mia joi yoitiki jatíbi ja min xobon ikáboyabi mia jaskatax kixpinti akin
Jaskáakin en jato yoikin peoketianra ja noki rekeni joní keskatiribi jatoki Diossen Xinan joá iki
Jaskáketian ja non Ibon yoini joi en xinanna iki
Ikon riki Joanmanra onpaxenres jato baotizana iki ikaxbi matora ja Diossen Xinanman baotizanoxiki iki iní
Jaskara iken ja non Ibo Jesokristo ikonhaketian noa menia keskáakinribi ja Xinan jato Diossen menikenki Tsoa iki ea ja Diossen akai jawékibo bechitenti akin jato aká iki
Ja jodíomaboribira Diossen ikonhamataanan jato jati nete menia iki ikibo Antiokíainoabo joi akí peokoota
Jatian ja Esteban retekanontianribira ja jatíribi joi akaibo masá tenemakin peokana jabati bokana iki Fenikiain Chipreain jainoax Antiokíainbo Jainbo boxonbi jodíomabo ayamakin ja jodíobobichores ja jakon joi yoikana iki
Jaskákenbi Chipreainoa betan Kireneainoa jawetii joi akaibo Antiokíain bokana iki Jain boxonra ja non Ibo Jesúskiriti iká jakon joibo ja jodíomaboribi yoikana iki
Ja Ibon atipana koxi jato betan iketianra ichaxon ja moatian jaton jakonma axébo jenetaanan non Ibo ikonhakana iki
Jatian ja Jerosalénhain iká joi akaibaon jaskara joi ninkáxon Bernabé Antiokíain raankana iki
Nokóxon Diossen jatoki jakonhakin xinannai onanax ikonbiresi Bernabé raroa iki Jatíbira jato eseanan yoia iki ponté xinanyaxon non Ibo chibankin jeneyamakin jan yoiai keskábo senenhaxonkanon ixon
Bernabé iká iki jakon xinanya joni Diossen Xinan naikia itan oinxomabi ikonhaax koxia joni
Jaskara iketianra icha non Ibo ikonhaa jonibo kaikana iki
Jaskata pekáo Bernabé Tarsoain kaa iki Saolo benai
Ja netebaonribira Jerosalénhainoax jaweti profetabo Antiokíain bokana iki
Jatian jato xaranmea Agabo janeya jonin Diossen xinanman onanmaa jatíbiainoa jonibo jawékiatinin ikanti jato yoia iki Jaskáakin jan yoiabora ikoni senena iki ja Klaodio icha mai iboaa apo inontian
Jaskara iketian Antiokíainoa joi akaibaon xinankana iki jodeainoa joi akaibo westíorabaon jaton atipana senenbo jato jawékinin akinti
Ikonkon jaskáakin akana iki Bernabé betan Saolo kaaitian koríki bomakana iki ja jodeainoa iká ankianoboki
Jatianribira apo Herodesnin jatíribi joi akaibo jato jakonmaakin peoa iki
Ja Joanman wetsa Jakobo espadanin jato retemaa iki
Jaskáakanketian ja jodíobo raroaitian oinxon Pedroribi jato yatanmaa iki Jaskarabora iká iki ja levadoraoma pan piti fiesta nete inontian
Jaskara ikax Pedro iká iki kárkel meran kikinhakin koirankana Ikaxbi joi akaibaonbiribi kikínhakin jaki orankin jeneyamakana iki Pedro kárkel meranoax pikota
Jaskáxon ja ángelnin Pedro yoia iki
Chopa sawexon zapatoribi sawewe akin Jaskáa Pedron aká iki Jainxonra ja ángelnin yoia iki
Jaskáakin aká ja ángel pekáobi Pedro kaa iki ja ángelnin jaskáaiki ikonkon iki ixon onanaxmabi jan xinanna iká iki namá keska meran oinnaires
Jatian jaskara onanax Marían xobon Pedro kaa iki ja María iká iki Joan Markosnin tita Ja xobon ikana iki ichaxon orani tsinkíkana
Nokotax ja jemaori iká xepótiainoax kenata iki jatianra westíora xontako Rode janeya kaa iki tsoameinki ixon oinni
Joxon ja Pedron joi onantaanan kikinbiresi raroa iki Jatianra ja xepóti kepenxontitianbi jakiribi ixton banékaini kaa iki Pedro riki xepotiain iki ixon jato kexani
Ikaxbira netékanon ixon jan jato meken chankanxona iki Jaskáa pekáo jato yoia iki ja non Ibon jaskáaxon kárkel meranoa pikoa Jaskáatanan jato yoia iki
Jakobo itan ja wetsa joi akaiboribi jato yoikanwe akin Jaskáakin jato yoitaananra pikókaini moa wetsanko kaa iki
Jatian nete xabáketian ja sontárobo kikinbiresi jaton xinan tsokaskana ikí Pedro jaskara wínota onanyamaax
Iikinra westíora nete jato Herodesnin kenamaa iki Ja netera apo ixon saweti chopa saweax jawen yakátinin yakatax moa yoyo iki peokoota iki
Jatian jaskati yoyo ikaitian jonibo ikana iki
Nato yoyo ikaira jonima iki jara westíora dios iki iki saa iki
Jatianbi ja non Ibon ángelnin ja Herodes rátereskin isinmaa iki Dioskaya rabikanwe akin jato ayamaa kopí Jaskataxa xenabaon pia Herodes mawata iki
Ikaxbi ja Diossen joira jatíbiain yoikaati pextina iki
Jatian Bernabé betan Saolora moa jaton tee Jerosalénhain senenhataanan Antiokíain kabékonribia iki Kakin Joan Markos iokana iki
Jatian ja jonibaon wetsa neten tsinkíanan non Ibo xinanhanan orankin ayonani itan Dios rabii ikanaitian ja Diossen Xinanman jato yoia iki
Ja Bernabé betan Saolo eki jenekanwe jabora nokon tee axonti en kenaabo iki akin
Jatian Bernabé betan Saolo Diossen Xinanman raana ja Seleokiain kabékona iki Jainoax ja Chipre nasin wapóronin bokana iki
Kaax ja Salaminain nokóxon jodíobo jain tsinkitai xobo meranxonbo Diossen joi yoikin peokana iki
Jatian Joanribi kaa iká iki jato akini
Jatian jato kenamaa bekankebi ja yobé Barjesús jawen wetsa jane Elimas Diossen joi yoikantin keenyamaa iki jawen joi ninkáxon ja joni koxin ikonhanaketian
Jaskataitian ja Saolo Pablo janeyaton Diossen Xinanman iboa ixon kikinhakin jainbikon oinxon
yoia iki
Mia riki janso yoxinman bake itan jatíbi jakon jawékibo akantinin keenyamai
Jawekopiki ja non Ibon xinanna keská ikainbi jaki yoitimakin jakonmabires xinankin min jeneyamai
Jatian Pablo jabé boaiboyabi Pafossainoax pixíbaini boax ja Panfilia main iká Perge jeman nokókana iki
Ikaxbi Joan jato potabaini moa Jerosalénhain karibaa iki
Ja Pergeainoax Antiokíain tekíribikana iki ja jema iká iki Pisidia main iká
Jatian ja tantiti nete iketian jain tsinkíti xobo meran jikiax yakábekona iki
Jatian ja esé kirika meran ja profetabaon wixanibo yoyo akin senenhaa pekáo ja tsinkíti xobo koirannai koxibaon jato yoikana iki
Ja joi yoixon jato xinanmeemati ixon jato yoireskanwe joi akaibó akin
Jaskáakana Pablon jikitaanan netékanon ixon jato meken chankanxona moa netékanketian yoia iki
Israelitabo itan Diossakin xinannai jodíomabo en mato yoiaipari ninkákanwe
Jaskáaxon ja Kanaánhain iká kanchis main jemabo jato keyoxona iki jain non reken papaxokobo jakanon ixon
Iikinbi apoya itin keenkin Dios yokákana iki Jaskáakin yokákanketian Benjamínman rarebo Kis janeya jonin bake Saúl jato jikimaxona iki Janra chosko chonka baritia senen jato ikinna iki
Jaskáa iikin Diossen jakiribi Saúl pikoxon jawen toan David jaton apo iti jikimaxona iki Ja yoiira iká iki Dios neskati
Enra oinke ja Isaíkan bake David westíora joni ea keenai keskati jaa Janra jatíbi en xinannai jawékibo ea axonti iki iki
Ja Davidkan rareboboainoara moabi jato jaskáaxonti yoini ixon ja Israel jonibo jato kixpinmati Diossen jato raanxona iki ja riki Jesús
Jesús joámapari inontianra Joanman jatíbi Israel jonibo jato joi yoikatitai jaton jakonma xinanbo akonkin jeneax baotizanmeekanti
Jainxonribi jawen tee senenhati ochóma iken Joanman jato yoia iki
Jaskara iken nokon wetsabó Mato Abrahamman rarebobaon bakebo itan ja Dios akin xinannai jodíoma jonibo Nato jan kixpinti joira matona iki
Jainxon jakopi reteti yamakenbira jato retemanon ixon Pilato yoikana iki
Jatian Jesús jaskáati kirika meran yoiai keskábo ayonxon mawáketian korosenmea pakexon xanka kini meran miinkana iki
Jaskatax ja netebaon ichabiresi jawen jonibo Galileankoniax Jerosalénhain boaiboki Jesús pikota iki Jaskarabo jatonbi oinna ixonra jabaon akai rama ja Jesús ikábokiriakin jato yoikin
Jaskara ikenra nonribi ja jakon joi mato yoii iitai ja moatianbi non reken papaxokobo jaskáati Diossen yoini jawékira
rama ja noa jaton rarebobo iketian noa senenhaxonke ja Jesús mawákenbi jirimaxon Ja Salmos kapítolo rabéain yoiai keská
Diossenra moabi yoia iká iki mawákenbi jirimaxon jawen yora payómatima
Enra ja kikin jakonhira itan ikonkon ja David axonti yoinibo senenhaxonti jake akin
Jaribi yoii ikai Wixá meran neskati
Ja min jakon yonotinin yorara min payómatima iki iki
Jaskara iketian koiranmeekanwe ja profetabaon jaskáti yoini keskára mato winonake Jabaonra neskáakin wixanike
Rama oinkanwe xiroresai jonibo rátetax moa keyo jabátankanwe enra nato netebaon ratétibires jawékibo anóxiki Oinxon mato wetsabaon yoiabira maton ikonhayamanoxiki iki iká akin jato aká iki
Jatian Pablo betan Bernabé ja tsinkíti xobo meranoax moa pikókainbekonaitian ja weikana jodíobaon yokákana iki wetsa tantiti neten ja joiboribi jato yoiribinon ixon
Ja tsinkíti xobo meranoax moa tsinkiti senenxon icha jodíobaon itan jodío jikia Dios ikonhabaonribi Pablo betan Bernabé chibankana iki
Jaskákanaitian Pablo betan Bernabékan jato esea iki ja Diossen jato noixon kenaabo ikax jaki koxii jenékantima
Jatian moa wetsa semananin tantiti nete nokóketian ja jemameabo jatikaxbi ja non Ibon joi ninkati tsinkíkana iki
Ikaxbi icha jonibo tsinkita oinnax ja jodíobo notsiresi jakonmaibo yoyo ikana iki Jatian Pablon jato joi yoiaitianribi jaki xirokana iki
Jaskákanainbi jatoki rakéyamakin Pablo betan Bernabékan jato neskáakin yoia iki
Non jaskáati yoiira Ibo iká iki neskati
Jaskatax non Ibon joi ja main jatíbiain pextina iki
Jaskáakana kaai jabaon rotokana onanti inon ikax mai poto tawasakainbekona iki Jaskatax Ikonionko kabékona iki
Ikaxbi ja joi akaibo Diossen Xinanya ikax ikonbiresi rarokana iki
Ikaxbi ja joi ikonhayamai jodíobaon akana iki ja jodíomabo jakonmaakin esexon ja joi akaiboki jato ramímakin
Ikaxbi ja jemamea jonibo ikana iki rabé xinanya jatíribibo ikana iki jodíobo jato rabékinaibo jatian wetsabo ikana iki ja raanabo jato rabékinaibo
Jaskáxon ja jodíomabo betan jodíobaon jaton koxiboyaxonbi xinankana iki jakonmaakin ayonxon makanman tsakaxon jato reteti
Ja joninra Pablon jato joi yoiaitian ninkata iki Ninkati yakáketian Pablonin jainbikon oinxon onanna iki ikonhaax jawen isin benxoti xinanya
Jaskara iken koxin ja joni yoia iki
Wenitax min mekayao taen niwé akin
Jaskáatianbi koxixaman weniinakainax ja joni moa nia iki
Jaskáakin Pablon aká oinnax ja Likaoniainoa jonibo jaton joinbiribi yoyo iki neskati saa ikana iki
Joniki yoinmeetaxa diosbo noiba bekanke iki
Jatian jato jaskáxonkaskanai onantaanan Bernabé betan Pablon jaton tari waxataanan jonibo tsamata meran jikixon koxinxaman jato yoia iki
Jonibó
Moatianra Diossen jato oinresa iki jaton keena keskáres akí jakanon ixon
Ikaxbi ja jakon jawékibo akai meranxonra mato onanmaa iki tsoarin já ixon itan ikonkon jan jato jeneyamai
Janra mato oi bemaxonai maton banábo bimimaxonai jainxon jan mato meniai ja jawékiati maton xinan raroxaman ikanon ixon akin
Jaskáatima jato yoiabi ja waka jato retexonkasi yoitimakanaibi ati jisámabires ikenbi jato amayamaa iki
Jatian Derbeainxon ja jakon joi yoixon icha joni Diossen joi bimaa pekáora jakiribi Listrain Ikonionko itan Antiokíain boribakana iki
Ja jemabaonra ja joi akaibo koxi xinan bimaxon Dioski koxii jenéyamakanon ixon jato esebokana iki Jaskáribiakin jato yoia iki ichaakin masábires teneaxpari ja Diossen ikinaton neten jati
Jainxon jain joi akaibo jakanainkoboribi ankianobo janekana iki Jainxonra ayonanxon orana pekáo ja ikonhakana Iboki jato jenekana iki Pablo betan Bernabé Antiokíain beribakana
Jaskátanan Pisidia mai winobainax Panfilia main nokókana iki
Jain nokóxon ja Pergeainoa jonibo jato joi yoitaanan Atalíain bokana iki
Ja Atalíainoax Antiokíain boí pixíkana iki Ja Antiokía iká iki jainxon joi yoii bokanaitian Diossen jato jakonhanon ixon jatoki oranyantankana
Jatianribira Jodeainoax jawetii jonibo Antiokíain bokana iki Jain boxonra ja joi akaibo jato onanmakana iki
Ja Moiséssen esekan yoini keskáakin maton jakina rebichi xateyamaaxa jawekeskataxbi mato kixpinti atipanyamake iki ixon
Jato jaskáakin axeaibo betanra Pablo betan Bernabé join iananankana iki
Jainxon ja jain iká joi akaibaon Pablo betan Bernabé jainoax jatíribi joi akaibo jato janekana iki Jerosalénhain kaxon ja raanaboyaxon itan ankianobo betan neskara jawéki benxoakanti
Jatian Pablo betan Bernabé moa Jerosalénhain nokókanketianra joi akaibaon itan ja raanabaon jainoax ankianobaon jato jakonhakin bikana iki Jainxon jato yoikana iki jatíbi jawékiain jato Diossen akinnabo
Ikenbi ja joi ikonhai jawetii fariseobaon weniinabainxon jato neskáakin yoikana iki
Ja joi ikonhaa jodíomaboribira jaton jakina rebichi xatéyabo ikanti jake ja Moiséssen esébora non jato senenhamati jake akin
Jaskatax ja raanaboyabi ankianobo tsinkíkana iki jakonhakin jaskara jawékibo benxoanoxon xinanni
Jatian non xinanbo onanna ixonra Diossen noa aká keskáribiakin jaboribi jawen Xinan jato menia iki Jaskarainxonra jato onanmaa iki jaboribi jawen jonibo jato imaa
Diossenra noa itan jaboribi wetsaresibiakinbo oinyamaa iki Jaboribira ikonhaketian jaton jakonma xinanbo soaxona iki
Jatian Jawekopiki ja nonbi itan non rekebaonbi senenhati atipanyamaa esébo ja joi akaibo amakaskin Dios tanai mato iitai
Jaskáyamakanwe nonra ikonhai noixonres jawe kopímabi non Ibo Jesossen noa kixpinmaabo Jatian jabaonra jaskáakinribi ikonhakanai akin jato aká iki
Jatianra jain tsinkíkanabo jatikaxbi netékana iki Jainxonra ja jodíomabo xaran ikanaitian jato meranxon Diossen ratéti jawékibo itan ja oinxon onanti jawékibo aká Bernabé betan Pablon yoiaitian ninkáxonkana iki
Moa jato yoikin senenhaketian Jakobonbiribi jato neskaa iki
Simónmanra noa yoike jaskáakin ja jodíomabo xaranmearibi jawen jonibo inon ixon jato Diossen katota
Jaskara iti yoikinra profetabaon Diossen kirika meran yoikana iki
Jaskara iketian ja Dios ikonha jodíomabo ja jakon esé jenemakaskin jaton xinan onantimaanankaskin maton tearesti yamake
Noa ja raanabaonra ankianoboyaxonbi ja Antiokíainoa Siriainoa itan Kilikiainoa ikana nobé joi akai jodíomabo non mato salodanai
Nonra ninkáke jawetii jonibo noibakeax kaxon non jato jaskati yoiamabi jaton xinanmanbi yoixon maton xinanbo onantimaanankana
Jakopíra tsinkíanan non westíora xinanbicho axon jawetii nobé joi akaibo katóanan matoiba raanti non xinanke Jabora Bernabé betan Pablo kaaitian non raanai
Jabora non Ibo Jesokristo kopí retekanti onsá meranbires ikana iki
Jaskara iketianra Jodas betan Silas non mato raanxonai jabaonra non wixaxonabo jatonbixaman onantixamanhakin mato yoiti iki
Ja Diossen Xinanman jakonhakin noa xinanmaara ja senenhatikoma esébo non mato yoiamai Neskarabo atireskayara non mato yoiai
Ja ikonma diosbo retexonkana yoina namibo pitima ja jimi bomaama itan joinman retea yoinabo pitima wetsabo betanbires yorantibo akin jeneti
Jatíresiki
Moa jato kabánon akin ataanan boax Antiokíain nokóxon jainoa joi akaibo tsinkitaanan kirika wixá jato menia iki
Jatian ja joi akaibo ja wixá yoyo akax ikonbiresi rarokana iki ja jakon xinan jato menia
Ja Jodas betan Silassenra profetabo ixon ja joi akaibo eseanan jato jakon xinan bimaxon raroxaman jato imaa iki
Jatian moa basichaa jain jato betan iká pekaora moa jakiribi jainxon raanyantankanainko jato raankin jakonbires botankanwe akin akana iki
Jaskáakanabi Silasbiribi jainpari iti xinannax baneta iki
Jain moa jawetio basi ixon Pablon Bernabé yoia iki
Jakiribipari jain non Ibon joi yoiantana jemankobo kaxon jawekeskaki nobé joi akaibo ikanai ixon jato oinnon kawé akin
Jaskáakin yoia kakinra Bernabékan Joan Markossibi jato betan iokasa iki
Ikaxbi Pablonbiribi já iokaxamaa iki ja peokin iwekana Panfiliainxon jato potaax jato betan kayamaa iketian
Jatian sinakananbekonax moa Bernabé Pablo betan potaananbekona iki jaskatax Bernabébiribi Markos bibaini moa Chipreain kaai wapóronin nanébekona iki
Jatian Pablonbiribi Silas ionoxon bia iki
Jaskáakana kakin Siria betan Kilikia jemabaon joi akaibo eseanaan jato koxi xinan bimabokana iki
Ja Timoteo iká iki Listrainoa betan Ikonioainoa joi akaibo jaki jakoni yoyo ikanai joni
Jatian kakinra jain bokanai jemabotiibi ja raanabaon itan ankianobaon Jerosalénhainxon xinan akanabo jatíbi joi akaibo jato yoibokana iki
Jatian ja Diossen Xinanman Asia main joi yoii katima yoiara Frigia betan Galakia mainres bokana iki
Jain boax Misia ochóma nokókana iki Jainxon ja Bitinia main kati xinankana iki ikaxbi ja Jesossen Xinanman jato kamayamaa iki
Jain nokota yamé Pablon namá keska meran oinna iki ja Makedoniainoa westíora jonin chankataanan yoiai
Jaskatax Tróassainoax pixítaanan Samotrakia nasinko ponté kaini noa kaa iki Jatian nete xabáketian Neápolissain noa nokota iki
Jainoax tekíkaini kaax noa Filipoain nokota iki Ja iká iki romanobaon boxon jemaakana itan ja Makedonia main kikin ninkakaatai jema Jainra noa jawetii neteres iká iki
Jatian ja tantiti netenra jemameax pikókaini paro kexa noa kaa iki ja jodíobaon jainxon oranaira jabirake ixon xinannax
Kaxon jain tsinkíkana ainbobo non jato jakon joi yoia iki
Nato jonibo riki ja ani Diossen tee axonaibo Jabaonra jaskatax kixpinti joibo mato yoiai iki
Jawetii netebires ja xontakonin jaskáakin moa Pablo jatsanmaa iki Jatian bechiakekainxon ja xontako meran iká yoxin neskaa iki
Jesokriston janenkora en mia akai ja xontako meranoax pikówe akin Jaskáatianbi ja xontako meranoax yoxin pikota iki
Jatian ja xontako yonoaibaon onankana iki ja kopixaman jabaon koríki biti yama jaskáxonra Pablo betan Silas yatanxon plazain joni koxiboiba bokana iki
Jatoiba boxonra neskáakin ja joni koxibo yoikana iki
Nato jodío jonibaonra nato jeman noa jakana jonibo jakonma xinanmai
Ja romano jonibo ixon non jaskáati ikenmabira wetsaresibi axébo noa yoikanai akin
Jaskatax ja jonibo jatoki sinákana iki
Ja akonbireskin jato rixkimaa pekáo kárkel meran jato niamataanan jan kárkel koirannai joni kikinhakin jato koiranti yoia iki
Jaskáakin jato akábi yamé pochínikon Pablo betan Silas oranhananbi Dios rabii bewakanaitian jabé presobaon ninkákana iki
Jaskataitian ja kárkel koirana jonin oxá besoxon oinna iká iki ja kárkel xepótibo moa kepenmeeta
Jaskara ointaanan presobo moa jabákana xinanni espada tsekataanan janbixbi chachikaatax mawákasa iki
Minbix mawáyamawe noara jatíbi neno ikanai akin
Jaskáatianbi ja kárkel koirannai jato joé yokáxon biax raketi saki iananbi ixto kaax jikitaanan Pablo betan Silas namanbi chirankoota iki
Jainxon ja rabé pikotaanan jato yokata iki
Jawekeskataxmein ea kixpinti iki jonibó akin
Non Ibo Jesús ikonhawe jaskataxesa ja min xobon ikáboyabi mia kixpinti iki akin
Jaskáxon ja joni jawen xobon ikáboyabi Pablo betan Silassen jato joi yoia iki
Ja yamébi ja kárkel koiranaiton ja xatekanabo Pablo betan Silas jato chokaxona iki Jato jaskáa pekáo ja joni jawen xobon ikáboyabi Diossen baotizamekana iki
Jatian ja kárkel koiranaiton rarokin jawen xobon jato iwexon jato jawékiamaa iki Jainoax jawen xobon ikáboyabi ikonbiresi ja joni raroa iki Kristo ikonhakax
Moa nete xabáketian joni koxibaon polikiabo raankana iki jan kárkel koirannai joni moa Pablo betan Silas pikonon ixon yoiti
Jaskáakana kaxon ja kárkel koirannai jonin pablo yoia iki
Joni koxibaonra ea moa joi bemakanke en moa mato pikoti jaskara iken moa pikotax jakonbires botankanwe akin
Noara akanke romano jonibo ikenbi ja esekan yoiai keskáakin yokábo ayonxonmabi joni icha bebonxon rixkiontaanan noa kárkel meran niakin
Jato jaskáa ja polikiabo jakiribi boxon jaton joni koxibo jaskáakin akanabo jato yoikana iki Jatian jaskáakin yoikana romano joni onanax joni koxibo rakékana iki
Jaskáakana kárkel meranoax pikotax Pablo betan Silas Lidian xobonko kabékona iki jainoa joi akaibo oinni jainxon jato ésekin koxi xinan bimataanan moa jainoax kabékona iki
Jatian Pablo betan Silas kakin ja Anfípolis betan Apolonia winobaini kaax Tesalónikain iká jodíobo jain tsinkíti xobon nokókana iki
Jato onantiakinbo yoia iki ja Kristo mawáti itan jaskati mawata pekáobi jakiribi jiriti
Jainxon jato yoia iki
Ja en mato yoiai Jesúsbi riki ja Kristo akin
Jaskáakin Pablo betan Silassen jato yoiara Diossen joi ikonhaax jatíribi jodíobo jato betan ikana iki
Jatianra ja Dios akin xinannai Griego joniboyabi icha kikin ainbobaonribi Diossen joi ikonhakana iki
Ikaxbi ja ikonhaayamai jodíobaonbiribi notsikin jato jakonmaanoxon ja jeman niresa jakonma xinanya jonibo tsinkikana iki
Jaskáax jeman saa ibotani jato rateboi boax Jasónman xobon nokotax jain weikana iki ja Pablo betan Silas ja icha jonibo tsinkitainko yatanhanan bonoxon benai
Ikaxbi jato nokoyamaxon Jasón betan jatíribi joi akaibores yatanxon jato joi benxoakinai joni koxiboiba bokana iki Boax neskati saa ikana iki
Nato jonibo jatíbiain jato xinan tsokasmai iitaibora nenoribi nokókanke
Wetsa apo Jesús janeyaronki jake ikibora ikanai ikibo
Jaskákanaitian ninkatax ja joniboyabi jaton koxibo ratetax sinákana iki
Jatianra Jasón betanbi ja wetsa joi akaibo jayá pikonoxon jato kopí yokákana iki Pablo betan Silas Bereain ikana
Jainxon ja yamébi ja joi akaibaon Pablo betan Silas Bereain raankana iki
Jain nokótaanan ja jodíobo jain tsinkíti xobonko jikibekona iki
Jainoa jodíobora ja Tesalónikainoa jodíobo bebonbires jakon xinanyabo ikana iki
Jaskáaxonra icha jodíobaon Diossen joi ikonhakana iki Jainxon ja Griego join yoyo ikai kikin ainboboyaxonbi benbobaonribi Diossen joi ikonhakana iki
Ikaxbi Bereainxon Pablon Diossen joi jato yoiribiai ninkataxa Tesalónikainoa jodíobo jain bokana iki Boxonra jain ikana jonibo meskóakinbo yoixon jaton xinanbo tsokásmaribakana iki
Jaskákanaitian ja joi akaibaon ixtonbires Pablo aniparo kexá iokana iki Jatian Silas betan Timoteobiribi Bereainbi banékana iki
Jatian ja Atenas jeman nokóxon Silas betan Timoteo manaai iikin ja jemamea ikonma diosbo oinyaketanax Pablo sinata iki
Jaskarabo ointaanan tsinkíti xobo meran kaxon jodíoboyabi ja Dios rabiai wetsaboribi ja Diossen joi onantixamanhakin netetiibi jato yoia iki Jaskáribiakin ja plazain beax tsinkíkanaboribi onantixamanhakin jato joi yoikatitai
ikibo Jatian wetsabobiribi ikana iki
Jaskáxon ja Areópago akin akanainko Pablo iokana iki jain onan jonibores tsinkíxon joi benxoakanainko Jainxonra neskáakin yokákana iki
Minki noa onanmati atipana jawerin nato bená joi min noa yoia
Ja min noa yoiabo riki non ninkáyosma joibo Jaskara kopíra non onankasai jawe yoiiki mia jaskáwana ixon ikibo
Ja Atenas jemamea jonibora jawéki ayamakinbi bená joibores ninkáxon ja joibores jato yoitinin keenbo ikanai jainoax ja wetsankoniax jain jaai bekanaboribira jaskarabo ikana iki
Jatian jaskákanaitian ja Areópago akin akanainkoniax weítaanan Pablon jato yoia iki
Mato Atenas jonibo riki en oinna maton diosbo ayorakin xinannaibo
Ja jainxon ja maton diosbo rabiaibo oinni kawantankinra en merake ja jaanxon Dios yoina menoxontiain westíora wixá
Ja onanyamaxonbi maton rabiai riki já yoikin en mato aatai
Ja Diossenra jatíbi ja neno iká jawékiboyabi nato nete jonia iki Jara nai betan mai ibo iki jaskara ikaxa jonin xoboaxonaton Dios jayamake
Jara tsonbi jawéki axontinin keenyamai jabicho riki noa jan jamaa itan jatíbi jawékibo noa jan meniai
Diossenra jaskaa iki jatíxonbi já benakanon ixon jara noo pataxbi iki Jakopira benakin non nokoti atipanke
Ja Dios kopíresa noa jake noa koxiai itan noa jixti itinke Jaskara yoiira inike maton kaibo ja yoyo iti onan xinanya ikax neskati
Noabora Diossen chiní rarebobo iki iki
Jaskarabo moatian onanama inontianra jonibo Diossen jaweayamakin jato oinresa iki Ikaxbi ramatianbiribi jatíbiainoabo Diossen jato yoiai jakonma jawékibo jenetaanan jares rabikanti
Jaskáakin ja mawábo jiriti jato yoia ninkatax jatíribi jonibo xiroreskana iki Jatian jatíribibobiribi neskákana iki
Jaskákanaitian jato jenebaini moa Pablo kaa iki
Ikaxbi jatíribibaonres chibanxon Diossen joi ikonhakana iki ja ikonhakanabo ikana iki Dionisio ja iká iki Areópagoain ipachoai Jainoax Dámaris janeya ainbaon itan wetsabaonribi joi ikonhakana iki
Jaskarabo iká pekáora Pablo Atenas jemameax Korintoain kaa iki
Jatian jabaon karpa xoboati teeribi akai ikax jato betan teeti baneta iki
Jain ixonra tantiti netetiibi ja tsinkíti xobonko kaxon Pablonin ja jodíobo betan jodíomaboribi jato ikonhamakaskin ja joi jato yoikatitai
Jatian Silas betan Timoteo Makedoniainoax moa nokókanketian Pablon jawen tee jenetaanan Diossen joi yoiti teebiribi akin jodíobo jato onanmaa iki ja Jesús iki ikon Kristo ixon
Jato jaskáakabi yoitimakin Pablo jakonmaakinbo yoinkana iki Jaskáakana moa jato jenebaini kaai onankanon ixon jawen chopa peren ataanan neskáakin jato yoia iki
Maton jaskaraninbira maton masá tenenoxiki en mato imaa ikama Rama peokootaxa ja jodíoma joniboibabiribi ea kaai jain jato joi yoii akin
Jato jaskátaanan ja tsinkíti xobomeax pikókaini Tikio Josto janeya jonin xobon kaa iki Ja iká iki Diossakin xinanni jaa joniribi jawen xobo iká iki jain tsinkíti xobo patax
Jatian westíora yaméra namá keska meranxon non Ibon Pablo neskáakin yoia iki
Rakéyamawe jeneyamakin nokon joi jato yoireswe
Eara miibetan iki tsonbira mia jakonmaakin yoixon ramiati atipanyamake
Nato jemanra icha ea ikonhaabo jakanke akin
Jaskáara Pablo westíora baritia wetsa iti pochínikon jain iká iki jato Diossen joi yoii
Ikaxbi Galión ja Akaya main joni koxi inontianra jodíobaon tsinkíxon Pablo jakonmaakana iki Jaskáxon jakonmaakin yoinoxon Galiónhiba bokana iki
Jain boxon Galión neskáakin yoikana iki Nato joninra akai jaton akai keskáribiakin Dios rabikanon ixon jatíbi jato axeakin ja non esekan jaskáati yoiaimabi akin
Jaskákanketian moa Pablon jato yoii ikaibi Galiónmanpari neskáakin jato yoia iki
Ikaxbi matora ja maton onanna join paranan jainoax janebaon paranan itan ja maton esekan parananbores ikí iitai Jaskara joibora maton ebé benxoati yamake Matonbikaya mato jaskataibo betan benxoakanwe akin
Jatian boax Efesoain nokóxon ja tsinkíti xobonko jikii kakin Pablon ja Priskila betan Akila potabaina iki
Jatian moa jikiax jain tsinkíkana jodíobo betan yoyo ika iki
Jatian ja jodíobaon yoikana iki basichaapari jain jato betan iti ikaxbi Pablo keenyamaa iki
Jaskáxon Pablon jato neskáakin yoia iki
Dios keenketianra ea jakiribi joríbati iki mato oinni akin
Jato jaskáabaini ja Efesoainoax wapóronin nanetax moa kaa iki
Jain basichaa ikax moa tekíkaini Antiokíain kaa iki
Jain basichaa itaanan moa jakiribi banékin Galakia betan Frigia main iká jemabotiibi jainoa joi akaibo joi yoianan jato koxi xinan bimaboa iki Apolosnin Efesoain joi yoia
Já iká iki non Ibon joi onanmakana kikinxamani axea Jaskara ixon keenxamankin onantixamanhakinbo ja Jesúskiriti iká joibo jato yoia iki Joanman jato baotizankatiai joibores onanna ixonbi
Jaskara ixonbi ja tsinkíti xobo meranxon Apolosnin onsatanyamakin jato yoia iki
Jatian Apolosbiribi Korintoain iketian manan xitabaini kaax Efesoain Pablo nokota iki Jaskatax jainoa joi akaibo betan nokoanana iki
Joi ikonhaxonki ja Diossen Xinan maton bia iki
Diossen Xinan yoikanaira jawetianbi non ninkáyosma iki akin
Jatian Pablon jato yoia iki
Ikon riki Dios ikonhaxon jaton jakonma xinanbo akonkin jeneabora jato Joanman baotizana iki Ikaxbi imakinra jato yoikatitai ja japekao joái joni ikonhaax jaki koxikanti ja iki Jesús akin
Jato jaskáa ja non Ibo Jesossen janenko baotizanmeekana iki
Jatian Pablon jato mamepasa ja Diossen Xinan bikana iki Jaskatax wetsaresibi joinbo yoyo ikana iki itan ja Diossen joiboribi jato yoikana iki
Jatian kimixa oxera tantiti netetiibi ja tsinkíti xobon jikixon jatoki rakéyamakin Pablon jato yoia iki ja Diossen ikinaton jatikiriti iká joibo jato ikonhamakaskin
Jatian jaskáakin rabé baritia senen jain jato joi yoia iki Jaskáakin jato joi yoiaitian ja Asia main iká jodíoboyaxonbi jodíomabaonribi non Ibon joi ninkákana iki
Jainxon Diossen koxi xinanman akinnaton ani ratéti jawékibo Pablon aká iki
Ja Pablon pañonbo itan jan saweai chopabo boxon ja isinaibo jan taxnankana benxokana iki
Jatian jainribi ikana iki ja jato yoxin pikoxoni jatíbiain kawantanai jawetii jodíobo Jabaonra ja non Ibo Jesossen janenko yoxinbo píkoxokokaskin jato neskáakana iki
Ja Pablon yoiai Jesossen janenkora en mato yoiai yoxinbó pikókanwe akin
Jaskáakin akaibora ikana iki Eskeva janeya jodío jonin kanchis bake
Ikaxbi yoxinman jato yoia iki
Enra ja Jesús betan Pablo onanke ikaxbi Matokan tsoabo iki akin
Jaskátaanan ja yoxinman iboa jonin jabákawanxon jato yatantaanan ramiayoxon moa jatoaresa iki Jato jaskáa chopaomabo itan xatébiresbo ja xobomeax jabákana iki
Jato jaskáa ninkatax jatíbi ja Efesoain ikana jodíobo itan jodíomabo ikonbiresi ratékana iki
Jaskaxon ja non Ibo Jesossen jane moa iresama jatíbiainxon onankana iki
Jainoax ja joi ikonhaa icha jonibaonribi jaton jakonma jawéki akátiaibo joni icha bebonxonbo Dios kexankana iki
Jatian icha ja yobé jawékiki koxia ikátiaibaonra jaton yobéti kirikabo bexon jatíbi jonibo bebonxon menokana iki
Ja menokana kirikabaon kopí tsekakana iká iki pichika chonka waranka koríkibira
Jaskarabo iká pekáo Pablon xinanna iki Makedonia betan Akaya main iká jemabaon jato oinni kaax Jerosalénhain tekíti
Jatian Jerosalénhain katanax joáx Roma jemanribi kati xinanna iki
Jaskáxon jan akinnai joni rabé Timoteo betan Erasto Makedonia main jato raanax Pablobiribi jawetii neterespari ikí Asiainbi baneta iki Efeso jonibo tsokasi sinákana
Ja netebaonra Efesoain ja non Ibon joi yoiaiboki kikini sinákana iki
Jatian jatíbi jan teekiinaiboyabi ja jaskaraton teetai wetsa joniboribi tsinkixon Demétrion jato yoia iki neskáakin
Jonibo matonra onanke neskara tee axon non icha koríki biai
Jato jaskáa ikonbiresi sinati neskati saa ikana iki
Efeso jonibaon tita Dianakaya rabikanwe ikibo
Jatian Pablo jato betan yoyo iki jain jikikasainbi ja joi akaibaon imayamaa iki
Jainxon ja Asiainoa jawetii joni koxibaonribi ja weikanainko kayamanon ixon Pablo joi bemakana iki
Jatian ja tsinkíkanabo jaskáxamankanai onantima ikax meskotibores saa ikana iki Jaweakimein noa tsinkíkanke ixonribi moa ichaxon onanyamareskana iki
Ikaxbi jatíribi jodíobaonra ja Alejandro weranbokin boxon jato bebon nichinkana iki abanon jan jato onantiakin yoikin ixon
Jatianra Alejandron netéparikanon ixon jato meken chankanxona iki jodíobaon paranan ikí yoyo ikaskin
Ani riki ja Efesobaon dios ainbo Diana iki
Jatian ja jeman kirika wixati koxi imakana jonin ja tsamákana jonibo netémaxon jato neskáakin yoia iki
Jatíbi noa Efesoainoa jonibaon dios ainbo Dianan xobo non koiranaira jatíbiainxon kikinhakin onanke Jainoax ja jisáribi naikanmeax paketa jawékiribira non koiranke
Jaskara ikenra tsonbi noa janson yointi atipanyamake Jaskara iken moa jainres tantikanwe Kikinhakin xinanxonmabi aresbiresyamakanwe
Ja nato jonibo maton beara non dios ainbo rabiti xobomea jawékibo yometsokanama iki jainoax jakonmaibo jaki yoyo ikanamaribi iki
Jatian ja Demetrio itan jabé teetaiboribi wetsaboki jakonmaata ikax rama jaskara joi benxoai joni koxiboiba botankanwe jarake jaskara joi benxoaibobiribi Jatianra onanti iti iki westíorabaon jaton ikábo yoiaitian
Jatian wetsa jawékiboribi benxoakaskin jaskara benxoai joni koxibo tsinkitainxon benxoakanwe
Rama noa winota jawékininra noa onsá meran imai apoki jakonmaataibo riki akinra noa akánake Jatian jaskara xinanxon noa yokákanara jaskáxamanhakin non jato yoiti yamati iki akin
Ja jonibo jaskati jakonmaibo moa jeneta pekáo jato ésenoxon ja joi akaibo Pablon jato tsinkia iki
Moa yoikin senenhaxon jato kabánon ataanan Makedoniain kaa iki
Jatian jain kakin jatíbi joi akaibo eseanan jato koxi xinan bimaboa iki jato jaská jaskáabaini kaax Grekiain nokota iki
Ja Grekiainra kimixa oxe iká iki Jainoax Siriain kaai wapóronin nanékinbi ninkata iká iki já retenoxon jodíobaon manakana Jaskara onanax mainbi banékirani joáx Makedoniain nokoribia iki
Jaskatax jabé bokana iki Bereainoa Sópater janeya Pirron bake Jainoax Tesalónikainoa Aristarko betan Segondo ja Derbeainoa Gayo jainoax Timoteo itan Asiainoa Tíkiko betan Trófimoribi bokana iki
Jatian jabopari rekenxon Troas jemankoxon noa manakana iki
Ja moa reken nete semana iketianra ja Kristo mawáni xinankin jawékiai noa tsinkíkana iká iki
Jatian noa jatikaxbi ja xobo bochiki iká chiteain moa tsinkíkana iká iki Jainra icha lamparinbo ketéakana iká iki
Jatian Pablon naman joxon ochómakainxon ja bake ikótaanan jato yoia iki
Jainoax jakiribi mapéxon Pablon jato pan menipakea pikana iki Moa pikin senenhaxon nete xabánon kaman jato esea iki Jato jaskáax moa kaa iki
Jatian bakeranon moa jiriketian jawen xobon bokana iki Jaskara oinnax ikonbiresi jatikaxbi rarokana iki Tróassainoax Pablo Miletoain kaa
Jaskatax noapari rekenkaini wapóronin noa Asónhain kaa iki Ikaxbi Pablobiribi main kaax jainribi nokota iki jainoa non bibainti moa noa yoia iketian
Jaskatax Pablo ja Asónhain nobetan nokoananax wapóronin nanetax Mitilenehain kaa iki
Ja Miletoain nokótaanan jaiba bekannon ixon Efesoainoa joi akaibaon ankianobo jato kenamaa iki
Jatian bekanketian jato yoia iki
Mato betan ixonra kikinmaxoko xinanmeeananbi itan winiananbi non Ibo Jesossen tee en axona iki retekaskinbo ea jodíobaon masábires tenemakanabi
Ikaxbi ja Diossen yoia keskábo senenhati kopí jawen joibo yoikin itan mato esekin en jeneyamaa iki icha jonibo bebonxonbo itan maton xobonkoxonboribi
Ja jodíoboyabi jodíomabora en mato yoia iki ja Dioski koxixon maton jakonma xinanbo akonkin jenetaanan non Ibo Jesús ikonhaax jati
Ramara Jerosalénhainbiribi ea kaai Diossen Xinanmanbi ea raana Jain kaax jaskara winótibo onanyamaxbi
Ikaxbi ja Diossen Xinanman ea yoiares en onanke jain kaai jemankoxonbo ea kárkel meran axon masá tenemakantibo
Jatian ramara en moa akonkin onanke Ja Diossen ikinaton jatikiriakin mato xaranxon en yoiaitian ea oinnabaonra moa ea oinwetsayamanoxiki
Jakopíra en mato onantiakin yoiai enra mato jawebi akinyamaa iki ixonra en rama xinanyamai
Ja jatíbi Diossen anoxon xinanna jawékibo joneyamakinra en moa mato yoia iki
Jainxonra en onanribike ea kaa pekáora pimís yoina keská jonibo benóxikanai mato joi akaibo iketian wetsa keskáakin yoixon mato joi jenemakasaibo
Jawekeska ikaxa ja mato xaran iká joi akaibaonbi janso joibo jato yoinoxikanai jato chibankanon ixon
Jaskara iken koiranmeekanwe xinankanwe kimixa baritiara yaméyabi netén winiananbi en mato esekin jeneyamaa iki
Jawetianbira koríki itan chopabo menikanon ikax ea keenyamaa iki
Jaskátitianbira ea jan maxkatabo binox itan ebé teetaibo akinox ea enbix teetabo maton onanke
Enra mato jatíbitian onanmaa iki jaskati teexon ja yoronai jonibo akinti
Xinankanwe ja non Ibo Jesossen noa yoini keská
Jato jaskáakin yoikin senenhataanan ja tsinkitabo betanbi chirankooxon Pablon orana iki
Jatianra jatíxonbi winiananbi Pablo paoxon betsó akana iki
Jainoax ikonbiresi jaon onískana iki matonra jakiribi ea oinwetsayamanoxiki akin jato aibata xinannax
Jaskáxon wapóronin naneti kaai kaman chibankana iki
Jatian jainoa joi akaibo jato potabaini wapóronin nanetaanan pontékaini kaax noa Kossain nokota iki Jatian nete xabáketian Rodas jeman noa nokota iki Jainoax kaax Pátara jemanribi noa nokota iki
Ja Pátarainxon westíora wapóro Fenikiain kaai meraax noa naneta iki
Kakin non mexkao Chipre nasi ochóxonres oinbaini kaax ja Siria main iká Tiro jeman noa taxnata iki ja wapóronin boá jawékibo maanhakanaitian
Jainoara nobé joi akaibo non nokoa iki
Ikaxbi moa kanchis nete senenketian tekíkaini noa karibaa iki
Jatíbi jainoa joi akaibaonra jaton awinboyabi itan jaton bakeboyaxonbi ja paro kexá iká maxi kaman noa chibankana iki jainxonra chirankooxon jatíxonbi non orankana iki
Jainoaxa jato kabánon ataanan noa wapóronin naneta iki Jatian jabobiribi jaton xobon moa boribakana iki
Ja Tironkoniax kaxa Tolemaida jema senenres noa wapóronin kaa iki Jatian jainoa joi akaibo non jato mexakona iki Jainra westíora neteres noa jato betan iká iki
Jatian Felipen chosko bake xontakobo ikana iki benoomabo jabo ikana iki profeta ainbobo
Jatian noa jain moa basi nete iketian westíora profeta Agabo janeya Jodeainoax joá iki
Jaskáakin noa yoiketian jain ikáboyaxonbi Pablo Jerosalénhain raankaxamakin non tea iki
Ikaxbi Pablon noa yoia iki
Winiamakanwe matonra ea onísmai nokonara jawemabi iki nexakantibichora ea keenyamai ja non Ibo Jesús kopí Jerosalénhainxon retekantiribira ea jawemabi iki akin
Jatian Pablo chiteti atipanyamaxon non jenea iki jainxon non yoia iki
Ja non Ibon xinanxona keskatires ibanon akin
Jaskata pekáo non jawékibo benxoakin senenhax noa Jerosalénhain kaa iki
Jatian moa noa nokóketian ja Jerosalénhainoa joi akaibaon raroxamanhanan noa bikana iki
Moa nete xabáketian Pablo nobébi Jakoboiba merati kaa iki jainribi ikana iki jato ikinai ankianobo
Moa jato salodana pekáo jodíomabo xaranxon Diossen jaskara tee amaabo Pablon onantixamanhakin jatíbi jato yoia iki
Jaskáakin yoia ninkáxon Dios iráke ataanan Pablo yoikana iki
Non wetsá minra onanke jawetii waranka jodíobaonki joi ikonhakana ixon ikaxbi jabo riki ja Moiséssen eséki kikini menikaatabo
Jatian jaskara ikenki Rama non jaweakai Ayamaama arakanai onankin ja mia neno joá
Jakonra iti iki non yoiai keskáakin min ati noibara jake chosko joni jabora Dios jawéki senenhaxonox yoyo ikanabo iki
Jainxon jatíbi ja jayá maxkoroonoxon biti jawékibo jatonayabiakin kopíatanwe
Mia jaskáketianparira jatíxonbi onankanti iki ja mia yoii ikanabo ikonma itan minribi ja esekan yoiaibo senenhai
Jatian moa kanchis nete iti senenaitian ja Asiainoa jawetii jodíobaon Dios rabiti xobo meranoa Pablo oinkana iki
Jaskatibora yoyo ikana iki moabi ja Efesoainoa Trófimo betan jeman oinpachokanai ikax ja Dios rabiti xobo meran Pablon jikimaa xinannax
Jaskákinra jatíbi ja jemamea jonibo jato jakonma xinanmaa iki Jatian ja jonibo ixtobeiranxon Pablo yatanhanan Dios rabiti xobo meranoabi ninipatanboxon jeman pikokana iki Jaskáaxon ixtonbires ja xobo xepokana iki
Moa Pablo retekasi ikanainbi ja romano sontárobaon joni koxi komandante kexankana iki ja jatíbi Jerosalén jemamea jonibo meskóbo xinannax moa tsokaskana
Jatianbi jawen sontároboyabi jawen ofikialbo tsinkiax ja jonibo tsamatain ixto bokana iki
Jatian jaton koxiyabi sontárobo bekanaitian oinxon moa Pablo rixkikin jenekana iki
Nokóxon ja sontárobaon joni koxi komandanten Pablo jato yatanmaxon rabé kadenanin jato nexamaa iki
Jaskáaxon yokata iki tsoarin itan jawe jawéki akárin ixon
Ikaxbi jonibo meskotibo yoyo iki saa ikana iki
Jaskákanaitian ja komandanten jakopíxaman jaskákanai ikon onanti atipanyamaxon jawen sontárobo yoia iki ja koartelain Pablo bokanti
Jatian moa xobo tapitiain nokóxon sontárobaon Pablo iabainkana iki jonibo jaki tsokasi jakonmaakanaitian oinxon
Ja jatíbi jonibo Pablo chibani beaibo ikana iki neskati
Jatian ja xobo chiteain moa jikimai bokanaitian Pablon ja sontárobaon koxi komandante neskáakin yokata iki
Jaskara ikaxa Mia iki ja Egipto joni ja apoki jakonmaakin ja chosko waranka retemis joni jain joni jayamainko jato boyantana akin
Eara ja Kilikia main iká kikin jema ninkakaatai Tarsoainoax pikota jodío joni iki
Eapari jawetii joi ja jonibo yoimawe akin
Jatian ja arameo join jato yoiaitian ninkatax bebonbires netébainkana iki
Ja Jesús ikonhaibora retenoxonbo en jato benakatitai yatanxonbora benboboyabi ainbobo inonbi en jato kárkel meran niakatitai
Ikaxbi ea bain kaai iitainbi moa Damaskoain nokóti ochóma bariapanxaman iketian ratéresi naikanmeax kikin koxi joé eki paketa iki
Jaskáketian en mai tsakaa iki Jainxon en ninkata iká iki
Miaki tsoa iki Ibó
Ea riki ja Nazarethainoa Jesús ja ramianoxon min benai iitai akin
Jatian ja ebé boaibaonra ja joé oinkana iki ikaxbi ja ebé yoyo ikaiton joi ninkáyamakana iki
Jaskáketian en yokata iki Enki jawe atiki Ibó akin
Jatian ja joé penekan moa ea benche banémaa iketian ebé boaibaon metsonhanan ea Damaskoain bokana iki
Jain iká iki westíora joni Ananías janeya Moiséssen esé senenhai itan Dios akin xinannai joni Ja iká iki jatíbi ja Damaskoain jakana jodíobo jaki jakoni yoyo ikanai
Saolo moa jakiribi oinwe akin
Ea jaskáatianbi en moa oinna iki
Non reken papaxokobaon Diossenra mia katóke jawen keena keskábores ati min onannon ixon Jainxon já ponté xinanya joni min oinnon ixon itan já yoyo ikai joiboribi min ninkánon ixon
Miara iki kaai ja min oinna itan min ninkatabo jatíbi jonibo jaakiriakin jato yoiai
Jaskara iken moa basiyamai wenitax baotizameexon ja non Ibo yokáwe min ochabo mia soaxonon akin
Jatian iiti Jerosalénhain joríbaax Dios rabiti xobonko ea kaa iki orani Jainxonra en westíora namá keska meran oinna iki
Ixton Jerosalénhainoax pikówe nenonxonra mia ikonhayamai bokanai ekiriakin min jato yoiaitian akin ea akai
Ibó jabaonra onanke jain tsinkiti xobotiibi kaxon ja mia ikonhaibo kárkel meran axon en jato rixkipachoaibo
Ikaxbi non Ibon ea yoia iki
Katanwe ja ochokea jemamea joniboibara en mia raanai akin Komandanteki Pablo jenekana
Jaskáaketian jain senenres Pablo ninkáxonkana iki Jainoaxa neskati saa iki peokookana iki
Nato jonira moa jati yamake Moara nato neten yamati jake iki
Jatian jaton chopabo jopexon perenhayananbi mai potobo bochiki potai saa iki jenéyamakanaitian
ja komandanten jato yoia iki koartel meran ja Pablo jikimakanti Jainxon jato yoia iki jawekopíkayaki jaki jakonmaati saa ikanai ixon onannoxon rixkianan yokáti
Jatian moa jayá rixkinoxon nexakankebi jain itina jaton kapitán Pablon yokata iki
Akiai esekan yoikin ja westíora romamea joni koxibaon kexamaamabi rixkiti akin
Jaskáketian ninkatax kaxon ja kapitánman komandante kexana iki
Minki jaweakai Natora romamea joni iki akin
Jaskaketian ja komandanten joxon Pablo yokata iki
Ikonrin mia romamea joni
Jatian komandanten yoia iki
Enra icha koríkinin kopíaka iki romamea joni inoxon akin Jatian Pablon neskaa iki
Jaskáaxonra pikobainkin boxon ja tsinkíkanabo bebon Pablo akana iki
Ja jodíobaon koxibo oinyaketanxon Pablon jato neskáakin yoia iki
Nokon kaibobo ramakamanbira jakonma aká xinan meran yama ea Dios bebon jake akin
Jaskáketian sakerdotebaon koxi Ananíassen já patax ikábaon Pablo ketax akanon ixon yoia iki
Ikaxbi Pablon neskáakin yoia iki
Miaribira Diossen ketax atiki beparametai joní Miara jain yakátinke ja Moiséssen esekan yoiai keskáakin en akábo ea yoixoni Jawekopiki minribi ja esé senenhayamaa ea ketax akanti jato yoixon akin
Jatian jain ikábaon Pablo yoia iki
Ja Diossen sakerdotebaon koxiki akai min jaskáakin jakonmaakin yoikin akin
Nokon wetsabó sakerdotebaon koxikayabira ikenbira en onanyamaa ike Diossen joi meranra ikai neskati
Ja mawábo jiriti iki ikábo en ikonhai kopíra ea maton jaskáai akin
Jato jaskáa fariseobo betan sadokeobo moa ninkakananyamai jatonbinix join iananankana iki Jaskatax moa jatonbiribibo tsamá akáxbo ikana iki
Ja sadokeobaon yoiai iká iki tsoabi mawataxbi jiriamai ángelbo yamaa kayaboribi yamaa Ikaxbi farisebobiribi iká iki jatíbi ja jawékibora jake ixon ikonhaibo
Jaskatax jatikaxbi saa ikana iki jainoax fariseobo betan rabékana jawetii Diossen esé onan jonibo Pablo rabékiini neskákana iki
Nato joninra jawe jakonma jawékibi akáma iki Jaki pikóxon kayan iamaxon ángelnin yoyo ayantana yoiira ibirai akin
Jaskáakin aká moa bebonbires jakonmakanaitian sontárobaon koxi komandante raketa iki Pablo ramiakanaketian
Jaskáxon jawen sontárobo yoia iki moa jainoa pikoxon jakiribi koartel meran boti
Nete xabáketian jatíribi jodíobaon neskara xinan akana iki abanon noa Diossen kastigankin ja Pablo retexonmabi non piketian itan non xeaketian ixon
Ja jaskáakin xinan akanabo ikana iki chosko chonka winoa jonibobira
Jabaonra ja sakerdotebaon koxiboiba itan jodíobaon ankianoboiba boxon jato yoikana iki
Nonra xinan ake abanon ja Pablo retexonmabi non jawékiaketian noa Diossen kastigankin ixon
Ramara mato itan jatíbi joni koxibo non yoiai bakixbi Pablo benon ixon ja sontárobaon komandante maton yoiti Ja jawen akábopari yokátiki paranhanan
Jatian jabaon iweaitianra noiba nokotamabi ja Pablo non reteti iki akin akana iki
Ikaxbi jaskatibo yoyo ikanai ninkábaini Pablon piabakeranon ja sontárobaon koartel ikain kaa iki jain jikixon Pablo kexana iki
Jaskáakin yoia Pablon westíora sontárobaon kapitán kenaa iki Joketian yoia iki
Nato bakeranon min koxiiba iotanwe Janra westíora jawéki mia yoiti jake akin
Jaskáa ja ranon komandanteba ioxon yoia iki neskáakin
Ja preso Pablonra ea kenaxon nato bakeranon miiba ioti yoike janra mia jawetii joi yoiti jake akin
Jaskáakin aká ja komadanten ja bakeranon metsontaanan jabichobiribi ioxon yokata iki
Jatian bakeranoman yoia iki
Jodíobaonra jatixonbi xinan akánke jan aká jawékibo kikinxamanhakin yokátiki paraanan bakix ja Pablo jodíobaon joni koxibo bebon mia bomati
Chosko chonka winoa jonira ikanai jain min jato boxonaitian sotanxon ja Pablo retenoxon manaax
Jaskáakin yoia ja komadanten ja bakeranon raankin yoia iki tsoabi ja yoia joibo kexantima Joni koxi Félixiba Pablo raankana
Ea riki Klaodio Lisias nokon keen joni koxi Félix enra mia salodanai
Jatian jawekopiki jakonmaakanai ixon onankaskin ja jodíobaon joni koxiiba en boá iki
Jatian jaskáakin akanaitianra en onanna iki jaton esébo kopíres jakonmanin yoinkanai Jakopi reteti itan jakopi kárkel meran atibobi yama iká iki
Jatian jato yoia keskáakin Pablo bixon Antípatrissain yamé bokana iki
Nete xabáketian kabáyonin niai sontárobobiribi Pablo iwei bokana iki Jatian ja main boai sontárobo moa Jerosalénhain jaton koartel ikainko banéribikana iki
Moa Kesareanko nokóxon ja kirika bomaayabi Pablo ja joni koxi menikana iki
Ja kirika yoyo akin senenhaa pekáo ja joni koxin Pablo yokata iki jaweranoa jonirin ixon Jaskáaxon onanna iki Pablo Kilikia mainmea
Jaskáataanan jawen sontárobo yoia iki jain Herodes iká xobo meran niaxon koirankanti
Ikaxbi basiora mia non imanaketianra jawetii joixokores non yoiai noapari ninkáxonwe
Nato non nokoa joni riki kikin jakonmamis joni Janra jatíbi jodíobo jatobiresbo jato rawikananmai jainoax jaribira ja wetsaresibi esé chibanai Nazaretnobaon koxi iki
Janribira Diossen xobo jakonmabires imakasa iki jakopira presoanoxon non yatana iki ja non esekan yoiai keskáakin anoxon
Ikaxbi ja komandante Lisias joxonra jakonmaxonbires noa bichina iki
Jaskara jawéki aká kopí non ja yoixonaibo ikon onannoxonra minbixaman ja Pablo yokáti atipanke akin akana iki
Jatianra jain itinkana jodíobaon jaskaakinbires yoikana iki
Enra onanke mia iki icha baritia nato jeman joi benxoai joni iká Jaskara ikenra ea rakéyamai ja nokon ikábo miibebonxon yoitinin
Minbi onankaskin jato yokáwe moa riki ea chonka rabé nete ja Dios rabii joáx ea Jerosalénhain nokóibata
En jato jaskáabo mia yoikanabira tsoabi en jato jaskáai ea nokokanama iki
Ikaxbi en mia onantiakin yoiai riki ja non reken papaxokobaon Diosribira en tee axonai ja bená bain yoiai keská jara jabaon yoiai jakonma esébo akin
Ja kirika meran iká wixá esébo itan ja profetabaon wixani joiboribi en ikonhaitian
Nato jonibaon akai keskáribiakinra en Dios manake Ja jakonma jonibo itan jakon jonibo mawákanabo jirikanti ikonhakanai keskáakinribira enribi ikonhai
Jaskara kopíra en jatíbitian benai Dios bebon itan jonibo bebon jakonma aká xinan meran yama iti
Jatian jaweti baritia wetsankobo iaketana pekáo nokon jeman ea karibaa iki ja jawékinin maxkáirakanabo jato akini itan Diossibi jawéki menii
Jatianra icha joni en tsinkiama iká iki itan tsoabiribi en jato tsokásmaama iká iki
Jatian ea jan jaskáakin oinnabora iká iki ja Asia mainmea jawetii jodíobo Jatian jabokayara ikanti iki neno mato bebon ja en jakonma akábo iketian mato yoii
Jabo neno yamaketian abánon natobaonbi mia yoikin jawe jakonma aká iketianki ja jodío joni koxiboiba ea bokana iki ixon
Ja jakonma en aká riki jato bebon niax koxin neskati yoyo iibaxon
Matonra akai ea masá tenemakaskin ja mawatax jiriribikanti joi en ikonhai kopí iki ixon akin aká iki
Jaskáketian ja Félixnin moa Jesossen joi jakonxamanhakin onanna ixon jainrespari jenémaxon jato neskáakin yoia iki
Jatian Félixnin ja kapitán yoia iki jakonhakinres Pablo koiranti itan jabé raenanaibaon bexon akinkanaitian jato bechitetima
Moara ike katanwe jakiribi en mia kenamaa joxon noa yoinoxiwe akin
Jatian Félix iká iki jakonmanin koríki bikasi Pablon meninon ikax manata Jakopira jabé yoyo inoxon ichaakin kenamaa iki
Jatian ja jodíobo betan jakon banéti kopí Félixnin Pablo pikoyamakin kárkel meranbi jenea iki
Jatian moa jawen tee anox Kesareanko nokóibataxa kimixa nete pekáo Festo Jerosalénhain kaa iki
Jain nokóketian ja sakerdotebaon koxiboyabi kikin jodío jonibo bekana iki
Jainxon jaxamanbiribi yokákana iki ja Jerosalénhain Pablo boxonkanon ixon jaton xinan iká iki bain kaaitian jato retemati
Ikaxbi Feston jato yoia iki Kesareankobipari Pablo preso iti Jawen xinan iká iki jabixaman basima jain kati
Jato yoia iki Jaskara ikenra maton koxiboribi ebé bokanti jake ja Pablon jakonma jawéki akonabo iketian jain kaxon ea kexani akin
Ja Jerosalénhainra Festo iká iki posaka iamax chonka netebobira jainoax moa Kesareanko karibaa iki
Nete xabáketian joni koxi ikax jawen yakátinin moa yakata iki jainxon Pablo bexonkanon ixon jato yoia iki
Jatian moa bexonkanketianra ja Jerosalénhainoax bekana jodíobaon nokobainxon ja icha jakonmabires jawéki Pablon akábo Festo yoikana iki
Ikaxbira ja jawéki yoikanabo ikonma iká iki
Enra jawekeska jakonma jawékibo akáma iki jodíobaon eséribira en jakonmaama iki ja Dios rabiti xoboribira en ramiama iki jainxon ja icha mai iboaa romamea aporibira en jakonmaakama iki akin
Jaskáabi jodíobo betan jakon ikáskin Feston Pablo yoia iki
Miaki keenai ja Jerosalénhain kaxon ja min aká jawékibo en mia oinxontin akin
Moara minbi akonkin onanke ja jodíobo jawebi en jato jakonmaama
Jakopi ea retekanti en jakonma aká jaketianra ea mawáti jawemabi iti iki
Ikaxbi ea jaskara iká yoikanai jawékibo ikonmabo ikenra tsonbi ea jakonmaati yamake
Jatianra jan xinanman akinnaibo betan yoyo ika pekáo Feston Pablo yoia iki
Jatian jawetii nete pekáo apo Agripa betan jawen poi Berenike Kesareanko kabékona iki ja Festo oinni
Jain moa basichaa ikanketian ja Pablo yoikin Feston jato neskáa iki
Nenora westíora joni jake Félixnin presoaxon potabainyantana jawen jane riki Pablo akin
Jatian ea Jerosalénhain inontianra ja sakerdotebaon koxiabi jodíobo akinnai ankianobaon ea yoikana iki ja jonin jakonmabires akábo Jainxon já retetiribi ea yoikana iki
Ea jaskákanainbira en jato neskáakin yoia iki romano jonibaon esekanra yoiai jan jakonmaakaibo betan beibananax yoyo ikamatianbi tsoabi timenbires retetima jaribi jaskaraki chipota jato ninkámai yoyo ikamatianbi iki ixon
Jaskara ikenra jabo neno bekanketian basiamabi nete xabáketian jainxon en jato joi benxoaxonainko yakáxon ja joni bexonkanti en sontárobo yoia iki
Ikaxbi jaki ramitaibaon ja ikábo yoikanai en ninkatabi iká iki jaskara jakonma jawéki jan aká en xinanhibata keskáma
Ja yoixonkanaibo iká iki jawen ikonhai jawékibo itan ja Jesús mawáyantanares jatian Pablon yoiai iká iki moa jiria
Jatian jaskáxamanhaxon neskara jawékibo ati onanyamaxon en Pablo yokata iki Kakiatiki Jerosalénhainxon nato jawékibo benxoai ixon
Ikaxbi jan yokata iki ja icha mai iboaa romamea aponres benxoaxontin
Jaskáketian jakiribi en jato xepomaa iki ja romamea apoiba en raanai kaman
Enbixamanra ja joni yoyo ikai ninkákasai akin
Jatian Feston yoia iki
En oinnara xiroai keská iti iki jaskara kopí ramiakanabo onanxonmabi westíora preso en raanti akin jato aká iki
Jaskáa meken chankanxon Pablonin jato neskáakin yoia iki
Eara ikonbiresi raroai apo Agripá mibebonxonra ea ikamainkobi ja jodíobaon ea jaskatabo yoikana en mia onantiakin yoiai
Minra akonkin noa jodíobaon axé itan jakopi noa join iananai jawékibo onanke Jaskara iken en mia yoiaibo jatsanyamakin ea ninkáxonwe Joi biamatian jawen ikábo Pablon jato yoia
Jatíbi jodíobaonra onankanke jawekeskatiki ea bake ikax itan bakeranontian nokon kaibobo xarameax itan Jerosalénhainoax ea jaa ikátiai ixon
Jainxonra onanribikanke ea fariseo joni iká Ja iki ja non ikonhai joi kikin esé koxi Abákanon keenxon mia yoikin
Ea jaskara ikenra neno bexon jakonmaakinbo ea akanai Ja non reken papaxokobo jato jaskáati Diossen yoiniboribi ikonhaax ea jaon manata iketian
Enribira moa xinanna iká iki ja Nazarethainoa Jesús ikonhaibo jawekeskaxon inonbires jato ramiati
Jaskara xinanyanixa ea Damasko jeman kaa iki ja sakerdotebaon koxibaon ati yoixon raana
Noa jaskáara jatíxonbi non mai tsakakana iki jainxon en ninkata iká iki arameo join ea neskáakin yoikin
Saolo Saolo
Jaweatiki min ea ramianoxon benai
Tsoarin mia Ibó
Ea riki Jesús ja min ramianoxon benai iitai
Ja jodíobo itan ja jodíomaboibakea píkoxonra en mia koirannai jatoibara en mia rama raanai
Jaskáyamakinra rekenpari ja Damaskoainoabo en jato joi yoia iki japekaora ja Jerosalénhain itan jatíbi Jodea main iká jemabaonribi en jato joi yoia iki
Jainxonra ja jodíomaboribi en jato yoia iki jaton jakonma xinanbo akonkin jenexon Dios ikonhakanti itan moa ikonkon joi biabo onanti iti kopi jakoni jakanti
Neskarabo kopíra ja Diossen xobo meran iketian yatanxon jodíobaon ea retekaskana iki
Ikaxbi Diossen ea akinna kopíres ramakamanbi nokon xinan koxipari ixon ja kikinbo itan ja kikinmaxokoboribi Diossen joi yoikin en jeneyamai
Ja ramakaya iti Moiséssen yoini itan profetabaon yoini joiboribira en mato yoiai
Jabaon yoini joibora iká iki neskara Kristo mawataxbi japari jiriti itan ja jodíoboyabi jodíomabo jan kixpinti joi jato yoitiki iki iká akin jato aká iki Agripan Pablo yoixokoa
Jatian Pablon jaskáakin yoiaitian Feston koxin saí aka iki
Ikaxbi Pablon neskaa iki Nokon xinanbo keyotaxa ea iiamai nokon jakonhira apo Festó Ja en yoiaibo riki ikon itan onantixamanbo
Ja profetabaon yoikani joiboki min ikonhai apo Agripa Enra ikonhai minra onanke ixon akin
Jaskáa Agripan yoia iki
Minki xinannai ixtonxoko yoixon min ea joi ikonhamati akin
Jatian Pablon yoia iki
Jaskara iken ramabi iamaxon basi inonbi mia apo itan jatíbi neno ikana mia ninkataiboribi ea keska joi akairibi mato ipainon riki Ikaxbi ea akana keskáakinribi kadenanin nexakanama akin
Pablon jato jaskáa ja apo wenita iki jainoax ja joni koxi betan Berenike itan jatíbi jain yakata ikáboribi wenitax moa bokana iki
Boax jatonbiribi torotax yoyo iki neskákana iki
Nato jonira jakopi reteti jawekeska jakonma jawékibi akáma iki ja kopixaman presoatira yamake ikibo
Jatian Agripanin Festo yoia iki
Ja Kesareainxon joi benxoatin keenyamaa ikenra moabires nato joni non píkokeanke akin
Ja Sidónhainoax pixitax noa kaaitian niweaban bechiteabi ja Chipre nasi keebaini noa kaa iki
Jainoax ja Kilikia betan Panfiliabi winobaini kaax Miranko noa nokota iki ja jema iká iki Likia main iká
Jainoara ja sontárobaon kapitánman Alejandríainoa wapóro Italiain kaai nokoa iki Jatianra ja kapitánman noa jain nanékiina iki jaskataxa noa tekíkaini kaa iki
Icha netera noa ixtomaxoko kaa iki jaskatira masábires meboi Gnido jema keiba noa nokota iki
Jatian noa kaaikirikeax niwe koxi beaitianra ja Kreta nasi keebaini mayati kaax ja Salmona keiba noa nokota iki
Jatian masábires mehananbi ja nasi kexabi ochó kaax ja Boenos Poertos akin akanainko noa nokota iki Ja iká iki Lasea jema ochóma
Moa icha neteira kaxon oinna jenetiati ochóma ikax kati onsá iketian Pablon jato neskáakin yoia iki
Ikaxbi jaskáakin Pablon yoiabi sontárobaon kapitánman ja wapóro ibon joi betan ja wapóronin teetai kapitánman joires ninkáxona iki
Jaskákenbi ja bari kaai mexkaokeax niwe koximaxoko bei peokoota iki jaskara oinnax jaton ankla nebíbaini ja Kreta tenamanbi moa bokana iki
Noa kakatainbi niwe koxi bexon noa jan kaai wapóro tsakaa iki jawen jane iká iki Nor este
Jaskáxon niweaban noa chitea moa kati atipanyamaketian niwen ja wapóro ixto boaitian non bomaresa iki
Jatian kaaira ja Kaoda janeya nasi pekáobi noa kaa iki jao niwe koximatani ikaori Jatianra ja maxko bote chirontameta teebires meexon non mapémaa iki
Jaskáakin moa mapémaxonra ja wapóro kaxkénaketian kikinhakin non risbikan neaa iki
Jatian ja Sirte janeya maxi benes tsakanaketian rakékin ja toxbatai ankla nenankana iki jaskáaxon niwe bomareskana iki
Jatian moa nete xabáketian ja niwe bebon koxibirespari iketian ja wapóroninmea jawékibo jeneki potakin peokana iki
Jatian jawen kimixa nete itin ja wapóro jayá niai jawékibo moa jeneki potakana iki
Moa icha netebires bariamaa iki wixtínbobi non yamé oinyamaa iki Jatian ja niweaba jeneyamaitian non xinanna iki moa noa keyotaires
Jatian moa basiora jawékiama ixon Pablon jato yoia iki
Jonibó ja Kretainoax noa pixitamatianbi en mato yoia ea ninkáxonhibataxa neskara jakonmabo noa winóyamakeanke itan jawékiboribi jenekibo non nepóyamakeanke
Yaméra ja en tee axonai Diossenbi raana westíora ángel eki pikówanke
Janra ea neskáakin yoiwanke Rakéyamawe Pablo miara ja icha mai iboaa romamea apo bebonmeax yoyo iki kati jake mia kopíresibira ja mibé wapóronin boaibo tsoabi Diossen mawámayamai akin
Jaskara iketian koxiakin xinankanwe jonibo enra Dios ikonhai ja ángelnin ea yoiwana keskábo iti
Jaskáxon nemin meekana iki kimixa chonka sokota metro jatian moa orichaa kaxon aríbakana iká iki rabé chonka kanchis metrores
Jatian ja wapóronin teetaibaon moa jainoax jabáti xinankana iki jaskáakin xinanxon ja rebonkonia jan tewanmati ankla jene meran raantiki paranax kaxon ja maxko bote jeneki pakekana iki
Jatian jaskákanaitian oinxon ja sontároboyabi kapitán Pablon jato neskáakin kexana iki
Ja wapóronin teetaibo nenobi iamai jabákanketianra jawekeskataxbi mato kixpintima iki akin
Jato jaskáa ja sontárobaon jan nexaa kabo xatekana iki jatianra maxko bote jenenko paketa iki
Jatian moa nete xabáketian jawékiatanikanon ixon Pablon neskáakin jato yoia iki
Moa riki rabé semana jawemein noa winotai ixon masá xinankin maton jawékiayamaa
Jaskara ikenra en mato yoiai jawetanixoko moa pikanwe Jaskatax maton yora koxiinakiranon ixon neskara winotibira tsoabi mawáyamai akin
Jaskáakin jato yoitaanan Pablon pan bixon jatíbi jonibo bebonxon Dios iráke ataanan ja pan tobaxon pia iki
Jaskáaitian oinxonra koxi xinantaanan jabaonribi pikana iki
Jatian ja wapóronin noa ikana iki jatíbiainoax rabé pacha sokota chonka sokota joni
Jatian moa kikinhakin jawékiax potóxon ja trigobo moa jeneki potakana iki ja wapóro keyátani toxbanon ixon Moa wapóro jikia
Jatian moa nete xabáketian mai oinxonbi jawen janerin ixon ja wapóronin teetaibaon onanyamakana iki Ixonbi westíora paboro maxi kerakaya oinkana iki jainxon xinankana iki jain ja wapóro taxnanti
Jaskáaxon ja wapóro tewanmaa ankla nexaa kabobo xatekana iki Jainxon jawen timón nexaaboribi expaakana iki Jaskáaxon ja rebonkonia chopa panaaboribi keyaakana iki jaskáakana maxioriakin ja wapóro niwen boá iki
Jaskáaitian oinxon sontárobaon xinankana iki nonoax jabakanaketian jatíbi presobo reteti
Jaskáati xinankanainbi ja kapitán keenyamaa iki ja Pablo jato retemakaxamai
Jaskáakin jato amayamaxon jato yoia iki ja nonoti onanbopari jene tsakataanan boax mainko nokókanti
Jainoax jatíribibo tablanin perakaax itan wapóroninmea toxbatai jawékibaon perakaax bokantibo jaskatax boax jatikaxbi mainko nokotax tsoabi noa mawáyamaa iki
Jatian jatikaxbi main nokotax mawáyamaxon non onanna iki ja Malta janeya nasinkaya noa iitai
Jain ikana jonibaon noa kikinhakin noibaxon ja oi bei matsi iketian noa chii keteaxonkana iki jatikaxbi noa jain yookanon ixon
Jatian Pablon mexibo tsinkianan chiiki bepota iki Jatian ja bepotainkoniax xanan aká jabati kakin Pablo mekenki natexax rono jainbi pania iki
Jatian jaskara oinnax ja nasin iká jonibo jatonbiribi neskati yoyo ikana iki
Ikon riki nato joni retemis jixaman ja aniparomeax mawáyamakenbi ake Diossen xinanxonatonin ronon natéxkin ramara moa mawatai ikibo
Ikaxbi mebiski ikin chiiki ja rono Pablon potaa iki jatian já jawebi chexayamaa iki
Jatian jabo ikana ochóma iká iki ja nasin iká joni koxi Poblion mai janra noa bixon kimixa nete senen kikin jakonhakin ja maxkata jawékibaon noa akinna iki
Jatianribi ja Poblion papa iká iki yoná ayananbi jimin chixokan iki rakata
Jaskara iken Pablo já oinni kaxon jaki orantaanan ja isinai joni mamepasa benxoa iki
Jaskáaketianra ja nasin ikana wetsa isinai joniboribi Pablo bexonkana jato benxoa iki
Jainoaxa mai kexaxoko iikainax noa Regioain nokota iki Jain noa westíora nete iketian niwe sorhorikeax bea iki Jatian jainoax kaax jawen rabé nete itin Poteoliain noa nokota iki
Jainoara jatíribi nobé joi akaiboribi non nokoa iki Jabaon noa westíora semanapari iti yoia noa jain banékana iki jaskati iikaini kaaxa noa Roma jeman nokota iki
Jain nokoibata moa kimixa nete ixon Pablon jodíobaon joni koxibo kenamaa iki Jatian beax tsinkíkanketian jato neskáakin yoia iki
Jatian jabaonra kikinhakin yokáyona pekáo ea píkokaskana iki ja aká kopíxaman ea reteti yamaketian
Ikaxbira ja jodío jonibo keenyamakana iki Jaskákanaitianra ja icha mai iboaa romamea apon nokon ikábo yoixontin keenkin en jato yokata iki jain kaxon ja nokon kaibobo jato jakonmaati xinanyaxonma
Jakopira mato oinkaskin itan mato betan yoyo inoxon en mato kenamake Ja noa Israel jonibo jan manata Kristo en yoiai kopí riki ea neno kadenanin akana akin
Mia jaskatabo yoii iká kirika wixábi Jodeainxon noa bemakanama iki Westíora joi akai jodíoninbira jainoax joxon mia jakonmaata jawékibo noa yoikanama iki
Ikaxbi noara ninkákasai min xinanbiribi Nonra ninkáke ja min yoiai bená joiki jatikaxbi jatíbiainoax jaki ramíkanai akin
Jaskara ikenra westíora nete jaiba benoxon Pablo yoikana iki
Jato jaskáa jatíribibaon ikonhakanaibi wetsabaonbiribi ikonhaayamakana iki
Jaskatax ninkakananyamaxon ikonhayamai moa bokanaitian Pablon jato neskáakin yoia iki
Akontibira ja non reken papaxokobo Diossen Xinanman yoimaa Profeta Isaíassen neskáakin jato yoinike
Nokon joniboiba kaxon jato neskáakin yoitanwe
Ninkáxonbira maton jawebi onanyamanoxiki Ayorakin oinxonbira maton ointi atipanyamanoxiki
Jaskara iketian matonribi rama onankanwe ja jodíomaboribi jan kixpinti joi jato yoitira ea Diossen raana iki
Jaskatax Pablo jainpari inoxon jato xobo kopíax jain rabé baritia senen iká iki
Jain ixon jatíbi jaiba bekanaibo jato bia iki
Jainxonra jato Diossen ikinaton jati joi jato yoia iki itan ja non Ibo Jesokristokiriti iká joiboribi jato yoia iki Jatian jaskáakin jato yoiaitian tsonbi jaweayamaa jakonhaxonres jato onanmaa iki
Nato jakonhakin ninkáxamankanwe joni koxibó jainxon matonribi ja main jaa jonibaon ninkakanwe Neskara jawéki ikaiki maton jawetianbi oinnama iki Jawetianbiki wetsatianbo neskara jawéki ikai maton papabaon oinnama iki
Nato joi maton bakebo yoikanwe abákanon jabaon jaton bakebobiribi yoikin jatianra jato pekao pikotaibo jabaonbiribi jato yoiti iki
Mato paennabo moa jixtenkanwe Ja vino xeaibo winikanwe wai ras axonra ova jenebobi mato bichinkanai
Jainoax champobora koxi itan ichabires sontárobo keská león xeta keskáyabo itan león awinnin xenita xeta keskáyabo nokon main jatíbiain janbiske
Non ova waibora ramiake non higo waibora keyokin bexéake ja jiwibichibora keyokin bixkoke ja jiwi poyanbobira joxobaintiake
Jawen biti joni mawáketian ja biti iká ainbo winiai keskati itan mekéti chopa saweax ikai keskatira
Ibo ja meniti jawékibo bero bimibobi yamaketian itan ova xeatibobi Ibon xobonko yamaketian sakerdote jonibo winiai
Jawe banábira ja main moa yamake ja maibora moa jawebioma ikax onis iki trigora moa keyoke ova waibora moa choxi iki itan olivos jiwibora moa siwáke
Mato wain teetaibo itan ova banaibo onisi winikanwe banábora moa keyóke jaskara ikaxa trigo itan kebada moa tsekati yamake
Ova waibora moa choxike jainoax higo jiwibora moa keyóke Yobin jiwibo wanin jiwi keskábo manzana jiwiboribira moa choxike jainoax jatíbi wain banati jiwibo Jaskara kopíra jatíbi jonibo moa raroyamakanai
Jonibo kenaxon ayonanti jato yoikanwe ja joni koxibo itan jatíbi ja main jaa jonibo maton Ibo Diossen xobonko jato tsinkikanwe jaskáaxon Ibo yokakanwe
Jawe iresaipanon Ibon jaton jakonma aká jonibo yoixonti netera moa ochóma iki Jatíbi koxi Ibon onsá netera noa keyoi joai
Non oinkenbira chanpon non yoábo keyokin pixon noa pitioma banémaa iki jatianra non Diossen xobonko moa raroti keyota iki
Non banaa berobora oi beyamaitian mawáke trigora moa yamake itan jain bero tsamantibora koiranyamakana moa rinwimeebotanai
Wakabora jawékiakasi máan ikai Yankabiresa wakabaon pasto benai karnero tsamabora mawatai
Weanbo tsosinketian itan bari xanan pastobo menoaitianra ináatima yoinabaonbi min akinnon ixon mia yokákanai
Jerosalén mananmanxon trompeta xoon akanwe Ibon jakon manmanxon ja onsá yoii ikai onankanwe
Jodáin jaa jonibo jatikaxbi saki ikanwe Ibon jaton akábo yoixonti netera ochóma iki
Chiikan jatíbi keyoai keskáakinbora akanai winotamatianbi axon itan moa winota pekáobi axon akinra menoai
Ja nokotamatianra mai kikínbires jakon jain iká iki ja moa bokanketianra jain jawebi xoxoyamai manan keská iti iki
Jawen jisára kabayobo keská iki kabáyonin boaibo ikai keskatira ixtokanai
mananbotiibi choronaitianra jawen riri ika janmeax reteananti karrobo ikai keskati riri ikai pei chosi menoa ikai keskatira taxki taxki ikai
Koxi sontárobo reteananox joyota keskára ikanai
Jato oinnaxa jonibo saki ikai itan jatíbi jaton bemananra pasnákanai
Reteananai koxi xinanya jonibo keskara ixtokanai makan chikébaonra néekanai jainoaxa pontébainkanai tsoabira wetsaori kayamai pontéres bain bokanai
Wetsabo betan tsakaananyamaira westíorabo jaton bainbiribi bokanai pia meranbires ikaxbira ja joyotax janbísyamakanai
Jaton jema bichinaxa makan chiké maxkaten ixtokanai xobo pekatenbora nékanai ja yometso ikai keskatira xobo ventananbaonbi weíkanai
Jato bebonmeaxa mai ninwanai naira xakotai bari betan oxera yametai itan wixtinbora moa penéyamai
Jaskara ikenra rama Ibo Diossen onantiakin yoiai jatíbi maton xinanyaxonbi eabicho rabikanwe Ayonankanwe saí ikanwe itan winikanwe
Jawe keska ixonra moa mato masá tenemayamakin icha jawéki mato meniti iki Icha berobo itan icha ova xeati ja non Ibo Dios menitibo
Sión mananmanxon westíoratonin trompeta xoon awe Jodá jonibo kenakanwe tsinkíxon ayonankanon
Jatianra Ibon ja mainmea jawen jonibo noia jato onanmaa iki jawen jonibo noibaxa
Enbira mato yoiai Enra mato meniai trigo ova xeati itan olivo xeni jatianra ja jawékiati jaketian mato raroxaman iti iki jaskáxonra ikon Dios onanma jonibo en matoki xiromatima iki
Matobo kikinbiresi rarokanwe itan rakéyamakanwe Ibonra ani jawékibo ati iki
Nii meranoa yoinabó rakéyamakanwe xobi xoxoabora pei paxaxamanbo iti iki jiwibora bimiti iki jatianra higo betan ova ichabires jati iki
Mato Jerosalénhain jaabo rarokanwe non Ibo Dioski rarokanwe Janra maxkáketian mato oi bemaxona iki moa akátiai keskáribiakinra jénetia itan nii peibo pechokoaitian mato oi bemaxona iki
Icha trigora tsekakanti iki jatianra ichabires ova xeati itan olivo xeni jati iki
Ibonra yoia iki Ja kikin jakonmabires keyomis ichabires chanpo en matoki raanaton baritiabo mato manómaara en mato banexonti iki
Potónon kaman jawékiaxonra ea Ibo Dios maton rabiti iki ani rateti jawékira en mato kopí aká iki Jawetianbira nokon jonibo moa rabinkantima iki
jatian mato israelitabaonra akonkin onanti iki ea Ibora mato betan iki itan ea riki maton Dios ixon jaskara ikaxa wetsabo yamake
maton benbo bakebo itan maton ainbo bakebora nokon janenko yoyo ikanti iki yosibaonra namáti iki bakeranonbaonra namá meran akai keskáakin nekebi jawékibo oinkanti iki
Yonokaatai jonibo itan yonokaatai ainbobokiribira nokon Xinan en manhati iki
ani rateti jawékibo naikan ikaibora en jato oinmati iki itan jimi chii tiritai chii koin kextóra nato main iti iki
Bari yaméketianra oxe jimi keská iti iki Ibon nete nokotamatianra jaskara iti iki ani nete itan onsára iti iki
Nokon jonibaon menianankinra soerte akana iki bake benbobaon itan bake ainbobaon maroxonra ja koriki pae xeakin itan tsini ainbobo akin keyokana iki
Matora nokon plata betan oro yometsoa iki nokon kopí jawékibora maton diossen xobonko maton boá iki
Jodá jonibora maton ochó boá iki ja Jerosalénhain jaa jonibo jabora jaton yonoti inon ixon Griegobo maton jato maromaa iki
Ikaxbi enbira jain maton jato maromaainkonia en jato pikoti iki jainxonra jabaon aká keskáribiakin en mato masá tenemati iki
Maton bake benbobo itan bake ainbobora en Jodá jonibo jato maromati iki abákanon jabaonbiribi ja ochó mainmea sabá jonibo jato maromakin ixon
Ea Ibonra moa yoike
Nato jaskara iti maibotiibi jato yoikanwe Moa reteananox benxokaakanon Koxi xinanya jonibo jato kenakanwe Reteananai jonibó moa reteanani bokanwe
Jaton lampabo espadaabakanon jatian machitobiribi tsatsitaxoabakanon jatian yosma jonibiribi ibanon
Ja maibotiibi ikainoabo moa benxokaatax Josafat manan texanpain tsinkikanwe jainxonra jatíbi nóopatax iká mainmea jonibaon jakonma akábo Ibon jato yoixonti iki
Jabora kikínbires jakonmabo iki trigo moa choxiketian ati keskáakin xatekanwe jatian tsekatira moa senenke ova akanai keskáakin potsikanwe ova xeatiatira moa jatíbi senen iki jaton jakonmara anibires iki
Jainxon en jato jaskara ati xinanna mai texanpainra kikínbires icha joni tsinkiti iki jonibo Ibon jaton akábo yoixonti netera moa ochómabires iki
Ja Ibon nete iketianra bari itan oxe moa yametai itan wixtinbora moa penéyamai
Ea maton Ibo Diossa Siónhain jake iki ixonra maton onanti iki jara nokon jakon manan iki Jerosalén nokon kikin jakon jema iketianra jawetianbi wetsankoniabaon jakiribi bitima iki
Jodá itan Jerosalénhainra jatíbitian jonibo jati iki
Ani jema Níniveainoa jonibora en jato keyoai kaxon yoitanwe jabaon jakonma jawéki akai joira moa eiba nokóke akin
Ikaxbira Ibon aniparo napo kikinbires niwe koxi bemaa wapóro ras akasa iki
Marinerobaonra ikonbiresi rakekin westíorabaon jaton dios yokákana iki
Jatian ja waporo iwematani inon ixonra jatíbi ja boai jawékibo aniparo napo potakana iki
Jonásbiribira naman kaax jain jawéki benxoati meran ikonbiresi oxaa iká iki
Jatianra kapitánman ja Jonás ikain kaxon yoia iki
Jaweakirin mia jain oxaares
Wenixon min Dios yokáwe Onsá meranoa noa akintinin kenxon noa jamanon ixon akin
Jatianribira marinerobo yoiananbotankana iki
Jatianra jaskákin soerte akana Jonáski paketa iki
Jatianra Jonás neskáakana iki
Jatianra Jonassen jato yoia iki
Eara hebreo joni iki itan eara naikanmea Ibo Dios rabiai iki janra aniparo betan mai jonia iki akin
Iboibakeax jabati kaaira Jonassen ja marinerobo yoia iki jatianra jabo jato yoia ninkatax itan aniparo bebonbires bechon anikaresai oinnax ikonbiresi rakékana iki
Jaweati min jaskara akárin Aniparo tantinon ixonki mia non jaweati iki akin
Aniparo napo ea potakanwe jatianra aniparo bechon tantiti iki Enbira onanke ea kopí riki nato ani niwe koxi matoki paketa iki ixon akin jato aká iki
Marinerobaonra maiori kakaskin jatíxonbi jaton koxi senena kaman winakana iki ikaxbira bebonbires bechon anikaresaitian atipanyamakana iki
Jatianra Ibo yokati neskákana iki
Ibó nato joni kopi noa mawámayamawe Jakonma jawéki akáma ikaxbi mawáketian non aká keskáakin noa oinyamawe miara min keena keská akai iki
Jaskáakin yoitaananra Jonás aniparo napo potakana iki jatianra moa aniparo bechon jeneta iki
Aniparo kikin nemin ikain min ea potaara baikan ea mapoa iki ja min raana ani bechónbaonra ea mapoa iki
Miibakea moa min ea potaara en xinanna iki min jakon xobo moa oinwetsatima
Akonbireskin ea jenen mapoara aniparo neminhain ea iketian jene meranoa xobi algas nixibaon ea mapoa iki
Ani xanken xamanko kamanra ea nokota iki jatíbitian jainoax pikótimaakin min xepoara en xinanna iki Ikaxbi mia nokon Ibo Diossenra mawáinoa min ea pikómaa iki
Eara moa jayamai ixon onanxonra en mia xinanna iki Ibó en mia yokata joira mia iboamaa xobonko miiba nokota iki
Ibonra jawen rabé itin Jonás yoia iki
Ani jema Níniveain katanwe nato en mia yoiai joi jato yoitanwe akin
Jonássa jain Ibon kati yoia Níniveain kaa iki Ja jemara kikin ani ikáx kimixa nete rebesti iká iki
Ja jeman nokóxonra Jonassen koxín saí ianan westíora nete aabaikin jato joi yoia iki
Ja jemamea jonibo jawékiabo itan jawékiomabaonra Dios ikonhakana iki jaskákinra ayonankana iki jainxonra jaton jakonma xinanbo akonkin jenei onisi chexakaatai onanti inon ixon xaxa chopabo sawekana iki
Ja joi Nínive apoiba nokóketianra jawen yakátiainoax wenixon ja apo ixon saweai chopa jopexon oniskin ati chopa janribi sawea iki jaskáaxa mainbi yakata iki
Maton jakonma axé itan ramakamanbi ja atima jakonma akí mato iitai westíorabaon jenekanwe
Diossen wetsaakin xinanxon jawen siná xinan tantimatitian riki jaskáketianra moa noa mawátima iki akin
Jatianra Diossen oinna iki ja Nínive jonibo jaskákanai itan jaskáaxon moa jaton jakonma axé jenekanaibo jatianra jato jakonma ati yoia ixonbi moa jato atima xinanna iki
Ja Diossen aká Jonassen oinnara kikinxaman jakonma ikax jawen kenmabires iká iki
Jaskákinra Ibo neskáa iki
Ninkáwe Ibó nokon main inontianra jaskarara winoti kaai iki ixon moa en yoia iki
Jaskara iketianra ea moa jamayamawe Ibó akin en mia yokatai Jayamai moa ea mawatakayara jakon iti iki akin
Ikaxbira Ibon yoia iki
Min oinnaki mia jaskati sinata jakon iki akin
Ja jemameax bari joaiori kaxonra Jonassen jain westíora pepan akax jawen ota naman yakata iki jaweki ja jema winotai ixon jainxon oinni
Ibonra westíora nia nixi peia jawen jane rikino Jonás manaon wexéti xoxomaxona iki jawen otan mapoa jakonxaman xinannon ixonra aká iki
Ja rikino nia kopíra Jonás kikin raroxaman iká iki
Ikaxbi wetsa nete xabaketianra Ibonbi amaa xenan ja rikino piá moa choxia iki
Bari pikóketianra Diossen xana niwe bari pikotaiorixon payamaa iki jatianra Jonás jawen mapokixaman barin akáa moa beyosi mawákasa iki Jaskatira iká iki
Jatianra Ibon yokata iki
Jaskara riki en oinnara jakon iki akinra Jonassen aká iki Sinatira ea mawákasai
Jatianra Ibon yoia iki
Minra ja rikino nixi banamaa iki minra xoxo maamaribi iki westíora yaméra xoxoa iki jainoax wetsa yaméra moa mawata iki Jaskara ikenbira mia jaon onisai
Nato riki Ibon profeta Malakías meranxon Israel jonibo rama iti yoia joi
Jawekeskaaxonki min noa noia non onanna Ibonra mato yoiai
Mato Israelbaonra maton beronbi ointi iki jatianra maton yoiti iki
Ibora jain non mai senenna bebonbires koxi iki akin Diossen sakerdotebo notsina
Jaweki mia iresabires non xinanna iki
Jainxon yoina menoti en iboainkora jakonma pan mato sakerdotebaon beai jaskara akinbira maton ea yokatai
Jawe jawékininki mia non jakonmaa iki
Maton ea jakonma aká riki nokona ikenbi jainxon yoina menoti maton iresabires akin xinannai kopí
Jaskara ikenbira matonbiribi ea jakonmake jainxon yoina menoti nokona ikax nokon mesa ikenbi maton xinanna riki iresabires iti jaskara ikaxa jain iká pitiribi iresabires iki
Kikinxaman jakonmara iti iki ja janso joni jakon yoina ea meniti yoia ixonbi yoina jawen yoranko jakonma neeya ea menia Ea riki ja kikin Apo maibotiibira eki rakékanai
Ja sakerdote iti koxira en mato bichinnai jainxonra ja ea menoxonti maton bea yoinabaon poko meranoa poinbi en mato beskiti iki Jatianra poi betanbi en mato potati iki
Jaskáxonra ja ati en yoia esé maton onanti iki ja maton reken Leví betan en jaskara senenhabekonti xinanni joi jatíbitian iti Jatíbi atipana Ibonra jaskara yoiai
Jainxon Levikan jato jakon jawékibores axeaara paranmisma ikana iki itan jawe jakonmabi yoyo iosmabo Kikin jakonresa ebetan jaa iki jaskara ixonra jakonma akaibo jato ichabires jenemaa iki
Sakerdotebaon tee riki jakonhakin jonibo axeati ea chibankanon ixon jaskara iketianra mato axeanon ikax jatoiba mato kati iki jabora jatíbi atipana Ibon joi boaibo iki
Ea Malakíasninra mato yokatai Jan noa jonia Ibo Dioski jatíbi jonibaon Papama iki Jawekopíki jaskati parananankin non rekenbo betan Ibo Diossen jaskara senenhabekonti joi aká ikenbi non ramiai
Ikaxbira maton bebonbires akai
Ibo jainxon yoina menoxontira maton beon jenenbi montanai jainxon ja maton jawéki meniaibo Ibon jakonhaxon mato bixonyamaara ikonbiresi onisi yoyo iananbi mato winiai
Jatian mato yokakaatai riki
Jaweatiki noa jaskáai
Ja Ibonra onanke ja mia bakeranontian jabé wanoa ainbo betan ja axonti yoixonbi min senenhayamabo
Jara mia jabébiribi iká iki jaskákinra wetsabo betan ikin yosmaatima min yoia iki
Jan non yora betan non xinan joniaki ja Diosbichoma iki
Jatianki jawen Dios keenai non chiní bakeboki janwenaribi itima iki
Diossen jawen jonibo kerásma itiakin soaa
Ikaxbi Ja joai neteki tson bechiteti iki Tsoaki jainbi chankati iki Chii tiri keská joxonra non ocha soati iki non kerásbo chokai jabón keskára iti iki
Levikan chiní bakebo ja sakerdotebo jaton ocha soaira Ibo yakáti iki plata itan oro chii tirikan axon penéakanai keskáakinra ati iki
Jodá jonibo betan Jerosalén jonibaon jawéki meniara Ibo raroti iki moatianbo jawéki menikana ikátiai keskatira raroti iki
Ea Ibora wetsakeskatama iki Jaskara ixonra mato Jakobnin chiní bakebo en mato keyoyamaa iki
Maton rekenbaon aní keskaribiakinra nokon esé ati en mato yoia maton jenea iki jaskatira mato yoitimaa iki
Ixonbira maton ea yokatai
Jawe keenaibiki mia non meniamaa
Jaskara iken nokon xobonko ja chonkankonia ea westíora meniti senen keyokin boxon ja koríki ati kajanko akanwe maton jaskáara jawetianbi jawékiati maxkátima iki
Jaskáakin ea rama tanakanwe maton oinnon ventanabo kepenai keskáakin nai kepenxon mato jakon jawékibaon jayákaresnon ixon en mato akinnon
Jainxonra maton wainkonia yoabo itan maton ova waibo jan mato keyonanai jakonma ikibo en mato keyoxonti iki
Ibonra neskara yoiai Jakonmaibiresa mato eki yoyo ikai Jaskákinbira maton ea yokatai Jawe jakonmaki noa miki yoyo ika akin
Nonra oinke ja rabitai jonibora jakonbires jakanke jainoax jakonma joniboribira jatíbitian jakonbires jakanke jawetianbira jabo jakonma jawéki winóyamai itan Ibo Dios tanakin jakonmaxbira jawe masábi teneyamakanai akin
Ja Dios rabiaibo jatonbiribi yoyo ikaitianra Ibon netekaixon ninkata iki
Jaskákinra ja xinanti kopí ja Ibo bebonxonbi westíora kirika meran ja rabiaibaon janebo wixamaa iki
Jatíbi atipana Ibonra yoia iki Eara benxokaati iitai nokon jonibo jakiribi eki bekanti nete jati iketian
Jawen tee axonai bake jawen papan noibai keskáakinra en jato noibati iki
Ikaxbi mato jan ea jakonhaibora atikeskabiakin en jakon akára bari penekan tenaa keskati jistibires iti iki Jatianra waka bake kene meranoa pikoa raroi choronai keskati mato iti iki
Oinkanwe jonibó Ibon jato masá tenemati nete nokotamatianbira profeta Elías en jato raanxonti iki jara kikin jakonma nete itan onsá iti iki
Janra papabo betan jaton bakebo raeananmaxon jakon jamati iki Ikaxbi jaskáyamakanketianra en joxon keyokin ras axon en mai ramiati iki akin
Ea riki Pablo Dios keenatonres jawen joi yoiti Jesokriston imaa ja non wetsa Sóstenes betanra
Enra jatíbitian mato kopi Dios iráke akai Kristo kopíres jawen jakon xinanbo mato Diossen menia iketian
Já kopiresa jatíbi ja Diossibakeax joái jawen icha jakon jawékibo mato menia iki Ja iki jaskati yoyo iti joibo itan onan xinan
Ja Kristokiriti iká joi ninkatax icha jakon xinanbo biax moa kikini jaki koxikanabo mato iketian
jaskara ikaxa ja non Ibo Jesokristo joti nete manaax mato iitai kaman ja Diossen onan xinanman moa mato maxkáyamake
Nete senenai kamanra mato Diossen jaki koximati iki ja non Ibo Jesokristo joketian mato tsonbi jawebi yoixonyamanon ixon
Kloekan rarebobaonra ea yoike matobires mato join ianankanaibo
Jaskatiki ikai jatíribibo Eara Pablo betan iki eara Apolos betan iki eara Pedro betan iki jainoax eara Kristo betan iki ikibo
Kristokayaki icha tsamábo iki
Pabloki mato kopi korosen akana iki
Pablon janenkoki mato baotizanmeeta iki
Enra Dios iráke akai Ja Krispo betan Gayo imaa pekáora westíorabi en mato baotizannama iki
jaskatira tsoabi nokon janenko mato baotizanmeeta iki iti atipanyamake
Ja manótiain boaibaon ninkatara Kristo korosenmeax mawata joi jawemabi iki Ikaxbi ja noa kixpinmeetaibaonara nato joi iki Diossen atipana koxi
Wixá meranra ikai neskati
Enra ja onanbo jaton onanna jawékibo keyonaanoxiki Jatian ja onan xinanyabaon xinanbora en jato onantimaananoxiki iki
Jatian ja onan jonibo itan ja esé onanbo jainoax jatíbi jawéki onannaton xinanmeetaiboki jawe winókana Diossenra nato netemea onan xinanbo moa jawemabi itiakin imaa iki
Diossenra xinanna iki jaton onanti xinanmanbi tsonbi já onankantima Jatianra Diossen xinanna iki jawemabi keskáakin jawen joi xinankanainbi ja joi ninkaxon ikonhaibores jato kixpinmati
Jodíobora keenai ratéti jawékibopari ikai ointinin jatian ja griegobobiribi keenai ani joibaonres non jato yoitinin
Jaskara ikenbira nonbiribi yoiai ja Jesús moa korosen akana mawata Jaskáakin non jato yoiaitianra jodíobaon jakonmabires xinannai Jatian jodíomabaon ninkatara iresa jawéki iki
Ikaxbi ja Diossen moa katota jodíobo iamax griegobaonara Kristo iki ja Diossen atipana koxi itan jawen onan xinan
Ja Diossen xinanna jawékibo iresa keská ikaxbira jákaya jatíbi jonibo xewina onan iki Jatian Dios yosma keska xinankanabira jawen koxi jonibaon koxi betan senenyamake
Jaskara ikenbira ja onan jonibo rabinkanon ixon ja onanmanin yoinkanaibo jato Diossen katota iki Jatian ja kikinman xinanmeetaibo rabinkanon ixonra ja kikinmaxoko jonibo jato katota iki
Diossenra katota iki ja omiskanai jonibo itan ja kikinmaxokobo ja iki ja jawemabobixokobo Jaskáaxon ja kikinman xinanmeetaibo jaskara xinanbo jato keyonanti kopí
Jatianra tsoabi moa Dios bebon rabítima iki
Jaweratoboki rabíkasai ja non Ibon akátoninreskaya rabikanwe iki
Nokon wetsabo ja Diossen yoia joibo yoii ea matoiba kanontianra jan ratéti ani joibaon en mato ayamaa iki
Jain mato betan ixonra Kristokiriakinres en mato yoia iki itan jaskatax korosenmeax mawataribi en mato kikinhakin onanmaa iki
Jatian ja joi yoikinra mato keenmakaskin en ani joibaon ayamaa iki Jaskáyamakinra abanon ja Diossen atipana koxinbi itan jawen Xinanman akinnares maton onankin ixonres en jenea iki
Non yoiai joi riki jawen onan xinanman Diossen akai jawékibo tson onanama ikátiaibo Nato nete joniamatianbira Diossen xinanna iká iki jaskáaxon jawen icha jakon jawékia noa imati
Jaskara Diossen xinanna jawékibora nato netemea joni koxibaon onanyamakana iká iki jaskara onanxonra ja atipana koxia non Ibo korosen ayamakeankana iki
Wixá meranra neskáakin yoiai
Diossenra já noia jonibo tsonbi oinnama itan tsonbi ninkatama jainxon tsonbi xinannama jawékibo jato axona iki ixon
Nato jawékibora noa Diossen onanmaa iki jawen Xinan meranxon Ja Xinanmanra jatíbi onanke Diossen xinan reboyabi
Tsonki jonin xinannai onanti atipana Jawen xinanmanresa onanke ja meranbi ixon
Jaskaribiakinra ja Xinanmanres onanke ja Diossen xinannai jawékibo
Nonra nato netemeabaon xinan biama iki Nonra bia iki Diossen Xinan jaskáaxon jawen jakon xinanman noa kopi Diossen aká jawékibo non onanti kopí
Ja Diossen Xinan jato meran yamaabaonra jawen Xinanman yoiai joibo ninkákaxamakanai iresabires keská xinankin
Jainxon ja Diossen Xinanmanres onanti jawékibo iketian onanti atipanyamaribikanke
Ikaxbi ja Dioski moa ikoni koxiabaonra jatíbi jawékibo tanayonxon onankanai jatian ja Diossen Xinanhomabaonra ja Xinanyaxon yoikanai jawékibo onanyamaxon ninkáyamakanai
Ja Diossen Wixá meran yoiai keská Tsonki non Ibon Xinannabo onanna Tsonmein já eseti atipanke iki ikai ikaxbi nonra ja Diossen Xinanya ixon Kriston xinannai keskáribi xinannai
Moa ikoni Dioski koxikanabo atinra en mato joi yoiamaa iki nokon wetsabo ja Dioski ikoni koxikanamaxokobo atinresa en mato yoia iki ja Kriston joinko bakexokobopari keská mato iketian
ikoni Dioski koxikanamabopari ikax Jakopira ikai mato notsii mato join ianani Jaskara xinanyabo ikaxiki mato Dioski ikoni koxiamabopari Jaskákinra akai ja jonibaon akai keskáakin maton xinankin
Jaskatira ikai jatíribibo ea riki Pablona iki wetsa ikai ea riki Apolosna iki ja joi ayamaibo ikai keskatiresibi mato ikanai kopí
Jaskara iken ja bero banai betan ja onpax machitaitonin aká riki ixon xinanyamakanwe Diossenbira ja banábo animai
Ja banai betan ja onpax machitaitonra senenbires tee akai jaskara ikenra jaton tee aká betan senenresibi jato Diossen kopíanoxiki
Noara Diossen tee axoni teetaibobiribi iki jatian mato riki ja Diossen waiaka keskábo itan jan xoboaka keskáboribi
Jatian jan koxiatibo moa akanainkora tsonbi wetsaresibi jan koxiatibo moa nichínti atipanyamake jan koxia riki Jesokristo
Jaweratobaonki nato pekatan oro xoboakai plata xoboakai metsá makanbaon xoboakai tabla xoboakai tawa xoboakai itan pei xoboakai
Jatian tsonki jakonhakin xoboaka keskáakin jato jakonhakin axeakai janra jawen kopí binoxiki
Ikaxbi jaskáakin jato axeayamaa ikaxa jawen tee akábo menotai jawéki chiikan menoa keskati keyónoxiki
Ikaxbi ja jonira kixpinmeenoxiki chiimeranoaxbi pikotai keskati
Matonki onanyamaa mato Diossen xobo jain Diossen Xinan iká
Matonbinix paranmeeyamakanwe jaweratoboki nekeabi jawéki onanax onanman xinanmeetai jara onanma joni keskatires iti jake jaskatax ikonkon onan iti kopí
Nato netemea jonin onan xinanra Diossen oinna jawemabi iki Wixá meran yoiai keská
Jaton onan xinanmanbi benómaxonra Diossen jato onanmabo imai iki Job 5 13
Jainxon yoiribiai
Non Ibonra onanke ja jonibaon onan xinanbora jawemabi iki ixon
Jaskara ikenra westíora joni chibanai ikax tsoabi rabíti atipanyamake
Xinankanwe jatíbi jawéki riki matona
Ibanon Pablo Apolos Kefas nato nete noa jati noa mawáti noa rama itai noa ramakaya ikí kati jatíbi jawéki riki matona
Jatian mato riki Kristona Kristo riki Diossena
Ja Kriston tee akaiboakin itan ja Diossen anoxon xinanna onanyamakana jawékibo jato onanmaiboakinkayara maton noa xinanti jake
Ikaxbi enra maton iamaxon wetsa joni koxibaon inonbi en jakonma akábo ea yoixonkantibo en xinanyamai jainxon enbiribira eara jakon iki iamaxon eara jakonma iki ixon xinanyamai
Ja Kristo ikonhaa kopíra akanai onanma joniboakin noa xinankin ikaxbi enra Kristo iráke akai matobobiribi onan joniboakin xinankanaitian noara jawemabiakin xinankanai matokayara kikinbo iki noara omiskanai jatian matora jakonhakanai
Ramakamanbira noa jawékiatibo tenei jenetama iki nomin ikíbo chopabo keyoti jonibaonra noa jakonmaakai jain jati xoboomabobi riki noa
Moa teeti paxkinabo riki noa ichakanabira jakonhakinres non jatoki xinannai jakonmaaxon masábo tenemakanabira jawe iamakin non teneai
Jakonmaatibo noki yoyo ikanainbira jakon xinanyaxonres non jato kewinai kerás jawéki keskáakin itan jawéki texe potakana keskáakinbora noa xinankanai ramakamanbi riki noa jaskáakin jenekanama
Mato rabínnon ixonra neskarabo en mato wixaxonyamai nokon bakebi keskáakin xinantaanan mato noixon esekinra akai en mato jaskáakin
Jaskáakinra en mato yoiai ja ea ikai keskatiribi mato inon ixon
Neskara kopíra en mato Timoteo raanxonai nokon noi bake keská ikax non Iboki koxi jenéyamai iketian
Janra ja Kristo ikonhaa ikax jaskati ea ikaibo mato xinanmai kaai jaskara eséribira akai jatíbiain ea kaainko ja nobé joi akaiboribi en jato onanmakin
Jatíribi matobora moa kikinman xinanmeekanai ea moa mato oinni kayamai xinannax
Ikaxbi non Ibon jaskara xinanna iketianra ixtontani mato oinni ea kati iki jatianra en ointi iki ja kikinman xinanmeetaibaon ati xinannaibo jabo yoyo ikanai joiboresma
Ja Diossen ikinaton jatira joiresma iki jara ja Diossen koxin akaitonin non jato oinmati iki
Kaxon kikinhakin en notsintininki mato keenai iamaxon ja noimisti xinanyaxonres mato esetinin
Mato xaranra ninkakaake westíora joi akai joni jawen onan titabi moa awinhaka keská Neskara jawékira kikin jakonmabires iki ja joi ayamai jonibobira jaskákanaibo non jato ninkáyamai
Jatian jaskarabo ikanaitianki ikai mato rabíxamani moa kikini onísxon ja jaskata joni mato xaranmea pikotitianbi
Jaskáaxonra ja joni moa Satanássen mekenman maton jeneti jake jaskatax jawen yorabo jakonmaataxbi non Ibo joketian jawen kaya kixpinmeeti kopí
Jaskarabo akanaitianra mato jan rabíti atipanyamake matonra onanke ja neskati yoyo ikanai joi Ichamaxoko levadoranra meínna patsá jatiobi soo imai iki iká
Ja kirika wixaxonainkora en mato yoia iki ja wetsa betanbires yoranti akaibo betan mato raenantima
Jaskarabo betan itima iketianra nato netemeax mato pikókeanke
Jawekeskaxonbira jaskara jonibo betan maton jawékiati yamake
Ja joi ayamaibaon akai jawékibora en jato yoixonyamai ikaxbi matonra ja joi akaibaon akai jawékibo jato yoixonti jake
Abánon Diossen ja joi ayamaibaon akai jawékibo jato yoixonkin ikaxbi matonra ja mato xaran itina ocha akai joni moa jainoa pikoti jake
Ja joi akai ikax wetsa joi akai betan ramiananaxki
Ja joi akai koxiboibakaya katitianbi jaweaki ja joi ayamai koxiboiba jabaon benxoakinnon ikax mato kaai
Matonki onanyamaa noa joi akaibaon ja joi ayamaibaon jaton akaibo non jato yoixonti
Jatian jaskara jonibo jaskáati ixonbiki
Neskara maxko jawékibo maton jato benxoakinti atipanyamaa
Ja ángelboribi jaton akábo non jato yoixontiki maton onanyamaa Atixonbira nato netemea jawékibo non benxoati atipanke
Yamakayakia mato xaran westíoratanibi ja joi akaibobires mato jaskakananketian jan benxoakinti onan
Joi akaibobires ikaxbira mato joinbicho ianananyamakanai jaskataxbora ikai ja joi ayamai koxiboiba mato kaai
Ja jakonmaxoko jawéki kopíbi joi benxoai koxibo bebonmeax mato join ianantira jakonma jawéki iki
Jawekopíki atima keskáakin akanabo non tenetima iki
Jawekopiki noa yometsoakankenbi non tenetima iki
Ikaxbi matonra jaskáyamakin atima keská jawékibo akai ja mato betan joi akaibobi yometsoakin
Matonki onanyamaa ja jakonma jawéki akaibo Diossen ikinaton jati netenko jikiamakanti
Jato paranmayamakanwe ja wetsabo betanbires yoranti akaibo ja jatonbi aká jawéki rabiaibo ja wanoya itan benoya ixonbi wetsa betan yoranaibo ainbo keskati ikaibo ja jabé benbobi amaibo
Ja yometsoaibo ja jatíbi jawékia ikaxbi bebon jayátinin kenkaresaibo ja paenaibo ja jakonmaakin yoimisaibo jainoax paranhanan jato yometsoaibo jabora Diossen nai netenko jikiamanoxikanai
Diossenra jawen atipana koxin ja Ibo jirimaa iki Jaskáribiakinra jawen atipana koxin noa jirimanoxiki
Matonki onanyamaa maton yora Kriston yora mebibi keská
Enmein atiki ja Kriston yora mebi keská ikenbi ja wetsabo betanbires teaananaiton yora mebi keská imakin
Matonki onanyamaa westíora joni wetsabo betanbires teaananai ainbo betan bianananax rabébi westíora yorabicho keská ikai Wixá meranra ikai neskati
Rabébira westíora yorabicho keská itiki iki
Ikaxbi non Ibo ikonhaa ikaxa westíora joni jabé jawen xinan meran westíorabicho keská iki
Matonki onanyamaa maton yora ja Diossen mato menia Diossen Xinanman xobo keska jainoax ja Diossen Xinan mato meran jaa
Matobima riki maton yora ibo
Diossenra kopí mato maroa keskábo iki jaskara kopíra maton yoran Dios keenai keskábores maton axonti jake
Ramara ja maton kirika wixá meran maton ea yokatabo en mato yoiai jakonra iti iki joni wanooma iká
Ikaxbi ja wetsabo betanbires yorannaketianra jonibo jaton awinyabobiribi ikanti jake jatian ainbobobiribi jaton beneyabo ikanti jake
Jatian wanoya joninra jawen awin betanbicho ati jawéki senenhati jake jatian jawen awininra jaskáribiati jake
ja wanoya jonira jawen yora iboma iki jawen awinmanabiribi ikax jatian ja benoya ainbora jawen yora iboma iki jawen benenabiribi ikax
Ikaxbi jawetio basi Dios orakion meran benati xinan axonra maton yorantimapari iki japekaoparira mato jakiribi iti iki jaskarabo teneti atipanyamaketian mato Satanássen ochamanaketian
Jabo senenhakanwe akin mato akíma riki ea eseanan mato yoii riki ea
Enra xinannai jatikaxbi ea keska ikanara jakon iti iki ixon ikaxbi Diossenra westíorabo meskó xinanyabobiribi jato imaa iki jatíribibo imaa iki wetsaresibi xinanya jatian wetsabobiribi wetsaresibi xinanyabo
Ja wanoomabo itan benomaatabora en yoiai ea keskatiribi wanoyamakana itan benoyamakanara jakon iti iki ixon
Ikaxbi ja wanoyabo itan benoyabora en neskara yoiai jara nokon joima iki Jara non Ibon seneanhati yoiai joi iki ja benoya ainbaonra jawen bene potati yamake
Jatian jawen bene potaaxa jakiribi benoribitima iki jaskáyamakinra jakiribi jan potaa jawen bene biribati iki jaskaribiakinra ja wanoya jonin jawen awin potatima iki
Jatian westíora ainbo joi akai ikaxbi joi akaima joni betan biananana ikax ja betan jakonax jatiakin xinannaitian ja ainbo jabetan potaanantima iki
Jaskarama ikenra maton bakeboribi jakonmabo ikenhake ikaxbi jaskaramabo ikaxa moa Diossen joniboribi iki
Tsonki onanna mia kopiki min bene kixpinmeetiki ixon
Jaskaribiakin tsonki onanna min awin mia kopi kixpinmeeti
Jawekeska inonbires ibanon jawekeska itiki Westíorabo non Ibon mato kenaa iki jaskarabiribi ikanwe jainoax jawekeska ikenki mato Diossen kenaa iki jaskarabiribi ikanwe
Neskati ikantiribira jatíbi ea kainkobo en jato yoiai
Jatíribibo jaton jakina rebichi xatéyabo iken jato Diossen katotabo ikaxa jaton jaskarabo jonekasi ikantima iki jatian jatíribibo jaskatama inontian Diossen jato katotabo ixonra jaskarabo moa xatetima iki
Non jakina rebichi xatéya iamax xatéoma itira jawemabi iki ja Diossen yoiai joibo ninkaxon senenhaikayara noa iti jake
Jawekeska inontianki noa Diossen katota iki jaskábira noa westiorabo ikanti jake
Ja iboaxon wetsabaon yonoai inontian mia Diossen katota ixon jayora xinanyamawe ikaxbi mia xabakaati jakon iketian iwé
Diossenra icha kopíaxon mato bia iki wetsa jonibo iboamaxon yonomayamakanwe
Moa nete atikonmabo ibotanai meran noa jakana kopíra en xinannai jawekeskaki noa itina jaskábi noa westíorabo ikanti jake
Wanoaxa mia ochayamai jatian westíora xontako benoara ochamaribi iki
Ikaxbi ja wanoaibo itan benoaibaonra nekeabi atikomabo nokokanti jake jaskarabo mato inaketianra en mato yoiai
Neskara mato yoii riki ea nokon wetsabo basima netera maxkáke
Jaskara ikenra ja wanoyabo wanooma keskati ikanti iki
ja winiaibo winiamai keskati ja raroaibo raroyamai keskati ja jawéki marokin biaibo jawebi biamaa keskati
Nato netemea jawékinin raroaibo jaskáyamai keskati nato netemea non oinnai jawékibo moa basima keyoti kaai kopí
Jaskara jawékibo xinanni mato jatianra ea keenyamai
Ja wanooma joninra non Ibon jawékiakinbiribi xinannai jaskáaxonra non Ibo raromai
Jaskáaxon mato atikonmaaxonkaskin mato yoiima riki ea Mato akinkaskinra en mato jaskáai itibi keskati jaxon non Ibon tee akíres mato jakanon ixon
Tsoaki moa wanoti baritia senen ikax jawen biti ainbo betan wanoti xinannai ibanon jawen xinannai keská iki
Wanotira ochama iki
Ikaxbi wetsara itimapari xinanni jawen keenai xinanbaon jaarestima jakon iken pontéakin xinantaanan jawen keenai jawékibopari ati xinannai janra jakonhakin xinanke
Jaskara ikenra jaweratoki jawen biti ainbo betan wanoai jara jakon iki ikaxbi jaweratoki wanoyamai jara bebon jakon iki
Ja benoya ainbora jawen bene japariketian jawenabipari iki ikaxbi moa jawen bene mawáketianra moa tsobetan inonbires benoti jawemabi iki ikaxbi iti jake joi akai joni
En xinannara jakiribi benoyamaakaya bebon jakon iti iki jaskáakinra en xinannai earibira Diossen Xinanya iki ixon
Ikaxbi jaskarabo non onanna jawékininra jato xewinaton noa xinanmeemai jatian noomeran noimisti xinan ikátoninra noa xinan meran bebonhakin koximai
Jaweratoki jawéki onannaton xinanmeetai jara jawe onanaxmabi iki
Ikaxbi jaweratonki Dios noia jara Diossenribi onanke
Jaskáakinra akai jonibaon naikan itan nato mainra icha diosbo jake ixon xinankin jaskara icha diosbo jakenbira
Ja Dios keenai keskábo non atira non jawékiaibaon noa imaima iki Jaskákin piax o piamaax inonbira bebon jakon itan bebon jakonma noa iamai
ikaxbi jatíbi jawékiati namibo piti ikenbi jaskara atibo koiranmeekanwe jaskarabo jawékiaxonra ja xinan koximapari joi akaibo maton ochan pakémanake
Jatian jaskáakin min onanatonra ja xinan koximapari min wetsa já kopiribi Kristo mawata ikenbi min ochamati atipanke
jaskáakin ja maton wetsabo Dioski koxikonamabo ikenbi jaton xinan meran ramiaxonra Kristobi maton ramiake
Jaskara iken en jawékiai kopí nokon wetsa en ochan pakémati ikenra jawetianbi en moa nami pitima iki jaskáaxon ochati onsáin imanaketian
Earibira xabakata ikax Diossen raana joni iki enra ja non Ibo Jesús oinna iki jatian mato riki ja Ibon tee en axonaton ikábo
Joi yoiai joniakin ea wetsabaon xinankanaimabira maton ea jaskáakin xinanti jake Ja en amaaton maton non Ibo ikonhamabo ikaxiki ikonkon ea joi yoiai joni
Ja ea yoii ikai jonibora en neskáakin yoiai
Nonribira ja non tee akai kopí ja jawékiatibo itan ja xeatibo biti jake
Noaribira iti atipanke joi akai ainbo biax jabetan joi yoii nii ja Pedro itan ja non Ibon wetsabo jainoax ja wetsa joi yoiaibo ikai keskatiribi
Ja Bernabé betan eabichorin jaskatax jati kopí wetsa teebo akí nonbixbi noa teeti
Neskarara jonin xinannares iki ixon xinanyamakanwe ja Moiséssen esé meranribira noa yoiai
Ja Moiséssen esé meran riki neskáakin wixaa
Waka trigo texkan xememakin kenexyamakanwe iki iká
Ja wakabo Diossen ayorakin xinannai kopíma riki neskáakin yoiai
Noakayara Diossen ayorakin xinannai
Noa kopikaya riki ja esé wixaa jaskákinra ja jawéki bananoxon mai chiniai itan ja trigo bero xemeaiton jainoa biti xinantaanan ati jake
Jaskara ikenki nonribi matoibakea jawéki bitima iki
Jaskaribira non Ibon yoiai jaweratoboki ja kixpinti joi yoiaibo iki ja yoiai kopí menikanatonribira jakanti jake akin
Ikaxbi enra jawetianbi jaskarabo biama iki jaskáakinra maton jawékibo meninon ixonribi en neskarabo mato wixaxonyamai
Keenxamanxon jato joi yoiai nokon xinan tson bichinamabi ea mawatakayara jakon iti iki
Jawe iresaipanon jakonmara itiki ja jakon joi en jato yoiamaa
Jaskáakin enbixaman keentaanan akai ikaxa en bitibo moa jake ikaxbi jaskara ati riki akin Diossen yoiai iketianres akai ikaxa ja senenhakinres akai ea itiki
Tsoa joninbi iboaxon yonoai joni ikaxmabira jatíbibaon iboaxon yonokanai joni keska ea banéke jaskaxon icha jonibo en jato Kristo ikonhamati kopí
Matonra onanke ja kanananani ixtotiainko jatikaxbi ixtokanai ikaxbi westíorabicho iki ja kananxon bitibo biai jaskati ixtoai keskatiribi ikanwe jaskáaxon matonribi Diossen tee axon ja bikanti kopíbo bii kanon
Jaskáyamakinra nokon yora masá tenemaananbi enharesai jaskatax wetsaboribi jato joi onanmaa ikaxbi ea jawemabi banénaketian
Nokon wetsabo ja non rekenbo jato manaon koin boai naman ikaní jawéki mato xinanbenotininra ea keenyamai jainxon jatíxonbiribira ja aniparo xitakana iki
Jaskataxa jatíbi Moisés betanbi ikana iki ja nai koinman itan ja paro jenen baotizanmeeta keskábo ikax
Jaskáribiakinra jatíxonbi ja Diossenbi jato menia piti jawékiakana iki
Jainxon janbi jato menia xeatiribi xeakana iki Ja jatoki pikóakeresai xanka meranoa onpax jokonairibi xeakana iki ja iká iki Kristo
Jaskarabo ikenbira jabaon jatíxonbitanixaman Dios keenyamai keskábores akana iki jaskara kopíra mawákanketian jaton yorabo jain joni jayamainko miinkana iki
Jatíbi neskara winókanabora ja oinxon non onanti kopí ikana iki Jaskáaxon jabaon jakonma jawékibo atibo xinankani keskáakinribi nonribi jakonma jawéki atibo xinankantima kopí
Jaskara kopí jatíribi ja jonibaon akáni keskáakinribi ja jatonbi westíora jawéki jisaakin akana jawékibo rabiamakanwe Jaskara yoiira ikai Wixá meran neskati
Jonibora tsinkíxon jawékiai tsamákana iki jaskáakin jawékia pekáora ransakana iki iki
Jatíribi jabo iní keskatiribi wetsabo betanbires teananyamakanwe jaskataxa westíora netenbicho rabé chonka kimixa waranka joni keyókana iki
Jatíribi jabaon akáni keskáakinribi Kristo tanayamakanwe Jaskáaxa ronobaon natexa mawákana iki
Jainoax Dioski joíti jakonmaiboribi yoyo iamakanwe jatíribibora jaskati yoyo ikanketian ja retemis ángelnin joxon jato retepakea iki
Jatíbi neskarabora non rekenbo winókana iki jaskara jawékibo oinxon non onanti kopí jainxon ja kirika meranribira wixakana iki nato nete keyóti ochóma noa jakanabo jaskarabo onanax koiranmeekanti kopí
Jaskara iken jaweratoki ikoni xinan meran Dioski koxia xinanmeetai jara ochan pakénaketian koiranmeeti iki
Jaskara iken jatonbi aká rabiti jawékibo moa rabiamakanwe nokon noi wetsabó
Onanbo ikenra neskáakinbo en mato yoiai jaskara iken xinankanwe rama en mato yoiaibo
Dios iráke ataanan jan jakonhaka xeati xeaxa Kristo betan jawen jimi kopi noa westíorabicho keská ikai ja pan tobaxon piaxa noa Kristo betan jawen yora kopi westíorabicho keská ikai
Icha ixonbira jatíxonbi non westíora panbicho pikanai jaskara kopíra noa westíora yorabicho keská ikanai
Xinankanwe ja Israel jonibo ja yoina Dios menoxonkana nami piaibora jatikaxbi ja jainxon Dios yoina menoxontiainoax Dioski menikaakanai
Neskáakin yoixonra ja jatonbi akana jawékibo koxiribi iki itan jaskarabo iboamaa ikaxa ja nami moa wetsa namibires bebonbires jakon iki akin en mato ayamai
En yoiai riki ja joi ayamaibaon jawéki iboamakinra yoxinbo iboamakanai Dios iboamaama jatian ea keenyamai riki ja yoxinbo axonkanainko matoribi jain ikantinin
Jaskarabo akin non Ibo sinámatinki mato keenai Já xewina koxirin mato Joi akai ixon ati jawékibo
Noabicho jakon itira non xinanti atipanyamake wetsabo jakon itiribikayara non xinanti jake
Jatíbi nami marokanainkoniabo bixon yokáxonmabi pikanwe xinan meran onanxonbi maton aká inaketian
Jatiobi nato mai jatíbi nato netemea jaa jawékibora non ibonabires iki
Westíora joi ayamai jonin mato piti kenaketian jawékiakaskin akanwe jatíbi mato jawékiamakanaibo yokáyamakin areskanwe xinan meran onanxonbi maton aká inaketian
Jatian mato akantiki yoikin
Nato namira jatonbi aká jawékibo iboamakana iki akin
Jatianra maton pitima iki mato jaskáakin yoiketian xinan meran onanxonbi maton aká inaketian
Eara ja wetsabaon xinan meran jaskara iti yoii iitai maton xinan meran iti yoiima ja wetsabaon jaton xinan meran jaskara atima yoiaitianresa en piamati atipanyamake
Jatian jaskarabo jawékiai kopí en Dios iráke akaitianki Jaweati ja Dios iráke axon en jawékiai kopí ea yoii ikanti iki
Neskara iken maton piai kopí maton xea kopí iamaxon wetsa jawékibires akin jaskáaxon non Ibo raromanoxon akanwe
Jodíobo ja jodíomabo ja joi akaibo jainxon wetsabobires inonbi jakonmabo jato oinmayamakanwe
Enbiribira jatíbi jato jatíbiain jakonhakin ikíntiakin xinannai eabichores jakon itiakin xinanyamakin wetsaboribikaya imatiakin jaskatax jaboribi kixpinmeekanti kopí
Eara raroai mato kopi jatíbitian maton ea xinankin jeneyamaitian jainoax en mato onanmaa keskatiribi mato ikí jenéyamaitian
Ikaxbi neskara jawéki maton onantininra ea keenai Kristo riki jonibaon mapo keska jatian wanoya joni iki benoya ainbaon mapo keska jaskáribira Dios iki Kriston mapo
Jatian westíora jonin orankinbi iamaxon ja Diossen yoia joibo jato yoikinbi maiti jopéyamaira Kristoki xiroi iitai
Ikaxbi westíora ainbo orani iamaxon ja Diossen jato xinanmaa joibo yoii mapotai jara jawen beneki xiroi iitai jaskara ikaxiki maxtana keskáres
Jatian mapókaxamai ainbo maxtanakayara jakon itiki ikaxbi ainbaon boo xateti iamax maxtanti rabin iketianra mapókayati jake
Benbónra maiti saweti yamake jara Dios keska iki jameranxonra jawen koxi xinan jato oinmai Ikaxbi ainbaonra jawen benen jakon xinan jato oinmai
Diossenra ja reken joni ainboibakea akáma iki ainbokayara benboibakea jonia iki
Jainxon benbora ainbaona inon ixon Diossen joniama iki ainbora benbona inon ixon jonia iki
Jaskati jawen beneki koxia onanti iti kopí itan ángelbo kopíribira ja ainbo mapóti jake
Ikon riki ja ainbo benbon pixi tsekaxon jonia jatian ikonribi iki rama benbo ainboibakeax pikotai ikaxbi jatíbira Diossenbi akábobires iki
Rama matonbikaya xinankanwe jakonrin ja ainbaon mapóxonmabi Dios oranti ixon
Jatíxonbira onankanke benbobo boo nenkéti kikinbires rabin jawéki
Jaskatax jawen bookanbi mapóti kopí
Mato yoikin wixaboreskinra jan mato raroti en mato axonyamai Ja mato tsinkitainkobora jakoni ititianbi mato ramiananreskanai
Rekenra en ninkáke ja Dios rabii tsinkíxon matonbiribi tsamá akáx mato ikaibo enra ikonhai neskarabo
Ikon riki wetsa tsamabora jati jake jaskatax ja Diossenaxamanbo onanti iti kopí
Jaskarama riki Jaskataxa ja non Ibo xinankin jawékiai tsinkíxon ja xinankin moa maton akaima iki
Ja jawékiati hora nokoketian akanai jatiribibaon jatonpariakin jaton jawékiatibo moa pikin Jatian wetsabobiribi jawékiatinin ikanaitian wetsabobiribi moa paenkanabo
Jainxonbiribi maton piti itan maton xeati xoboomarin mato
Jawekopiki ja Diossen joi akaibo maton omiskanai itan ja jawebiomaxokobo maton rabintibo imai
Ja non Ibonbi ea onanmaa joiboribira en mato onanmaa iki ja jakonhai keska itaanan jakonmaakanai yamébira non Ibon pan bia iki
Jainxonra Dios iráke ataanan tobapakea iki jaskáaxonra menikin jato neskaa iki
Nato riki nokon yora ja mato kopi mawatai maton jaskaitiibi ea xinanxon anoxikanwe akin
Jainxon moa pikin senenhaxon xeati biribaxon jato neskáaribia iki
Nato xeati riki nokon jimi ja bená senenhabekonti joi Diossen aká jan onanti imai ja xeaitiibi ekiakin xinantaanan anoxikanwe akin
Jaskáaxonra nato pan maton piaitiibi itan nato xeati maton xeaitiibi ja Ibo mawata joi maton yoiai já joái kaman Jaskáakinxaman Santa kena xeati
Jaskara ikenra jawerato joi akaitoninki akonkin xinanxonmabi non Ibo xinankin ja pan piai itan ja xeati xeai jara non Ibon jimikibi itan jawen yoraki ochai
Jaskara ikenra ja piti piamatianbi itan ja xeati xeaamatianbi westíorabopari jaton xinan meranbo oinmeekanti jake
Jatian jaweratonki ja Ibon yora xinanyamakin ja piti piai itan ja xeati xeai janra janbi masá tenemati jawékiai
Jaskara kopí riki icha mato jatíribi isinaibo itan yora yosmakanabo jainoax jatíribiboribi mawákanabo jake
Jatian non Ibon noa masábo tenemaabira non onanti kopí noa akai iki jaskatax ja joi ayamaibo betanbi noa manótiain katiresbo inaketian
Jaskara iken nokon wetsabo ja non Ibo xinankin jawékiai tsinkitax manaananparikanwe
Jaweratoki jaskarainoax jawékiakasai abánon jawen xobonbiribi kaxon jawékiakin jaskara tsinkítiainoaxbo jaskataitian Diossen noa masábo tenematima kopí Wetsa jawékibora matoiba kaxonpari en mato betan benxoai kaai
Jakonmainbires Jesús kabatanon
iki iti atipanyamake Jatian tsoabira ja Diossen Xinanman atipana koxin imaamabi
Jesús iki non Ibo
Meskóakin Dios tee axontibora jake ikaxbi jatíbira non Ibon ati yoiaibobires iki
Icha meskó tee senenhatibora jake ikaxbi westíora Diosbicho iki jawen atipana koxin jatíbiain jatíbi akai
Diossenra noa westíorabo meran jawen Xinan jixtimai jaskáaxon jatíbi joi akaibo non jato jakonhakin akinti kopí
Jawen Xinan meranxonra jatíribibo jato imai yoyo iti onan xinanyabo wetsabobiribi jato imai kikinhakin onanxon jato onanmati onan xinanyabo
jatíribibora ikai oinxonmabi ikonhati onan xinanya ja Xinanmanribira jatíribibo imai isinaibo benxoati jawen koxi xinanya
Yorara westíora mebia bichoma iki jara icha mebia iki
Jatian tae iti iki yoyo iki
Eara mekénma iki ea yora mebi iti ikaxbi iki
Jaskataxbira moa yora mebi ikí jenéyamai
Jatian pabíki iti iki yoyo iki
Eara beroma iki ea yora mebi iti ikaxbi iki
Jaskataxbira moa yora mebi ikí jenéyamai
Jatian jatíbi bero yora ixonra ninkáti atipanyamakeanke jatian jatíbi yora pabíki ixonra xeteti atipanyamakeanke
Ikaxbi Diossenra yora mebi westíorabo jan oinna jakonxaman ikainbobiribi apakea iki
Jatiobi yora westíora mebibicho ikaxa yora yamakeanke
Ikon icha yora mebibo jakenbira ja yora westíorabicho iki
Jatian maponra ja tae yoiti atipanyamake
Ja bebon koximaxoko keskáakin non oinnai yora mebibokaya riki noa jan kikini maxkatabo
Jatian ja jakonmatanixoko keskáakin non oinnai yora mebibo riki bebonbires jakonhakin koiranxon non raoayonai jatian non jato oinmayamai yora mebibora non bebonbires jakonhakin benxoai
Jatian ja jixtibires non yora mebixamanbora jaskáakin non ayamai
jaskatax yora mebibo jatonbiribibo ikantima kopí ja yora mebi westíorabokayara akinanankanti jake
Westíora yora mebi onitsapitaitianra wetsaboribi onitsapikanai westíora yora mebi jabiribixaman jakonhakin akanaitianra wetsaboribi rarokanai
Mato riki Kriston yorabi keskábo jatian mato westíorabo riki jawen mebi keskabo
Ja kikin jakonhira Diossen onan xinanyabo itikayara maton xinanti jake Ramara ja en mato yoipakea bebonbires jakon jawékibo en mato yoiai
Ea iti iki jonibaon join yoyo iki jainoax ja ángelbaon joinribi ikaxbi ja Diossen noimisti xinan emeran yamaaxa yami tsaran ikai keskáres itan kanpana taan akanai keskáresibi ea itiki
Ja noimisti xinanya ikax noa iti riki manátia jakon xinanya noa iti wetsaboki notsiresai itima jato xewinaton xinanmeeti yoyo iresaima
iresabires joibo yoyo ikaima jawenabichoakin xinannaima jatoki joi teneaima jatoki sináresaima
atima keskáakin jawéki akanaitian jaskaraton raroaima ikon jawékibo akanaitonreskaya raroai
Jatíbinin noa onitsapiti ikonhakin jenetima jatíbitian manáti jatíbi jawéki non teneti
Ja noimisti xinanra jawetianbi keyoyamai wetsa netebaonra ja Diossen xinanman yoyo itibo moa yamanoxiki jainoax wetsaresibi joibaonribi moa yoyo iamanoxikanai jaton onan xinanboribi moa jawemabi inoxiki
Jan onanti xinanman itan ja Diossen Xinanman yoikanaibaonra jatíbixaman rebestankin noa yoiamakanai
Ikaxbi moa yosi ixonra ja bake ixon akátiaibo en moa jenea iki
Ramara en kikinxamahankin onanyamake ikaxbi westíora netera jabi en onannoxiki jan ea onanna keskáakinribi
Kimixa jawékires iki ja keyóyamai jaki koxia noa iti jaon manata noa iti jainoax jawen noimisti xinanya noa iti Ikaxbi ja kimixainoa bebon jakon riki ja noimisti xinan
Ja wetsaresibi join yoyo ikaira Dios betanbiribi yoyo ikai jonibo betanma jaskakinra tsonbi ja joi ninkáyamai jameran onantikoma joibo joaitian yoyo ikai kopí itan tsonbiribi onanyamai
Ikaxbi ja Diossen xinannai jato yoiaibaonra jato xinan meran Dioski koximaxon jato bebonhakin xinan raromai
Ja wetsaresibi join yoyo ikaira jabichobiribi xinan meran Dioski beboni koxiai ikaxbi ja Diossenbi xinannai jato yoiaibaonra jabé joi akaiboribi Dioski xinan meran bebonhakin koximai
Eara keenai jatikaxbi wetsaresibi join yoyo ikaibo mato ikantinin ikaxbi bebon jakon riki ja Diossen xinannaibo jato yoiaibobires itikaya jan onantiakin ninkámatibo yamaketian
Jatian ja reteananti iketian jakonixaman trompeta xoon iamaitianra ja reteanani kati kopí tsoabi benxokaatima iki
Jaskararibira mato winotai ja ninkáxon onankati joibaon mato yoyo iamaitianki
Ja mato yoyo ikaibo niwe boai keskábores iketian
Ikon riki nato neten icha meskó join yoyo itibo jaa jatian ja yoyo ikanaibo riki ikon ninkátibobires
ikaxbi jaweraki ikarin ixon ja joibo en onanyamaitianra ea yoyo akai jonin wetsankoniax joá joni riki ixon ea onanti iki jatian jabiribira en jaskararibi xinanti iki
Jaskara ikenra ja Diossen onan xinanyabo itiakin xinannaibo ixon jaskáaxon ja joi akaibo bebonhakin jato koxikinti onan xinanyabo itiakin maton xinanti jake
Enra oranti jake nokon xinanyaxonbi jatian ja en oranairibira en onanna iti jake
Nokon xinanyabiribira ea bewati jake jatian ja ea bewairibi en onanti jake
Min Dios iráke akaira kikin jakonhira iti atipanke ikaxbi janra wetsabo bebonhakin Dioski koxitiakin akinyamai
Jatíbi matobo xewinbainbires wetsaresibi joibaon ea yoyo ikai kopíra en Dios iráke akai
Nokon wetsabó bakebaon xinan keskaxoko iamakanwe ja jakonma atinkokaya bakebo keská ikanwe
Wixá meranra yoiai
Jaskataxa jawen xinan meran xinannai jawékibo jixtiataanan chirankooxon janribi Dios rabiti iki jainxon Diosribi ikonkon mato betan itina jan onanti iki Itikeskatibi Dios rabitiainoax iti
Ikaxbi ja joi akaibo xaran jaskara joibo onantiakin jato yoiti tsoabi yamaketianra mato yoyo itima iki matobichora Dios betanbiribi yoyo ikanti iki
Jaskaribiira ja Diossen xinannai joibo yoii rabé iamax kimixabo mato ikanti iki jatianra wetsabaon ikonrin iki ixon onankanti jake
Ikaxbi ja nínkati yakata wetsa joi akai joni Diossen wetsa jawékibo jixtiaxonketianra ja reken yoyo iitai joni yoyo iki jenéti jake
Neskataxa jatikaxbi ja Diossen xinannai joi jato yoiaibo jaton ititianbobiribi yoyo ikanti jake jaskáaxon jatíxonbi onanax xinan meran beboni koxikanti kopí
Ja Dios iki jatíbi jakon itin keenai Dios jara wetsaorikantibo keenyamai Ja wetsankonia joi akaibo ikai keskatiribira
ja ainbobo Dios rabii tsinkítiainoax yoyo ikanti yamake yoyo itima yoikanaibo iken jabaonra jaton benen yoiaibo ninkáxonresti jake ja esekan yoiai keskáakin
Jawéki onannoxon yokákaskin maton xobonkoxonbiribi maton benebo yokákanwe jakonma riki ja ainbobo jaskara tsinkítiainoaxbi yoyo iti
Matonra onanti jake ja Diossen joira matoibakeax peokootama iki ixon itan matobichomaribi iki ja joi onanabo
Jatian jan jaskáakin onankaxamaitianra jaribi non Ibon onanyamake
Jaskara iketian nokon wetsabo ja Diossen xinannai joi yoiaibo itikaya xinankanwe jainxon ja wetsaresibi join yoyo ikantimabo jato yoiamakanwe
Ja joiribi ikonhaax iki mato moa kixpinmeetabo jaki koxii jenéyamaaxes jaskáyamaira yanka ja joi ikonhaabo mato ikanti iki
Ja kikin jakon riki en rekenhakin mato onanmaa ja enpariribi ninkáxon Kristo non ochabo kopí mawata ja wixá meran yoiai keskati
Jatian mawáketian miinkanara kimixa nete itin jiriaa iki ja Wixábo meran yoiai keskati
Rekenparira Pedroki pikota iki japekaora ja chonka rabé jaonmea onanaibokiribi pikota iki
Jainoaxa ja pichika pacha xewina non wetsabokiribi pikota iki jatíribibo moa mawákanabo ikenbira jatíbitanixaman jan oinnibo ramakamanbi japarikanke
Jainoax Santiagokiribi pikota iki japekaora jatíbi jawen joi yoiti raanabokiribi pikota iki
senentiainbira ekiribi pikota iki ja oxe senenma bake pikota keskáxoko ea ikenbi
Ea riki Diossen raanabo namanbires ja Diossen joi akaibo ramiaxon masábo jato tenemakatitai ikax jaskara ikaxiki ea Kriston raana joni iti jisámabobi
Ibanon en iamaxon wetsabaon inonbi mato joi yoiai jatíxonbira ja joibires non yoiai jatian ja joiribi riki maton ikonhaa Mawatabo jirikanti
Jatian ja Kristo mawataxbi jiria joi non mato yoiai ikenbiki
Jawekopi mawatabora jiriamanoxiki ixon jatíribi matobaon yoiai
Mawatabo ikon jirikantima ikenra Kristo mawatax jiriamakeana iki
Jatian Kristo jiriamani iketianra ja non mato yoiai joibo jawemabi ikeanke jainoax yankabiresibi ja joi maton ikonhaabo ikeanke
Jaskarakon ikenra Diossenra Kristo jirimaa iki akin mato yoii noaribi jansoi Dioskiriti yoyo ika ikeanke ja mawábo ikon jiriamakanai ikenbi
ja mawábo jiritima ikenra Kristoribi mawatax jiriamakeanke
Jatian ja Kristo jiriamani iketianra maton Kristo ikonhabo yankabires iki itan ochankoniax mato xabakaatamaboribi iki
Jatian ja Kristo ikonhaax mawataboribi moa manótiain bokanabo iki
Ikaxbi ja Kristo mawataxbi jiriribiakaya iki ikon já riki ja mawánibo xarameax rekeni jiria ikax ja rekeni iká bimi tsekakana keská
Westíora joni ochaaton ja mawáti jawéki peokooni keskatiribira ja westíora joni jirini kopíribi ja mawataxbi jiriti jawéki joái
Ja Adán ochaatonra jatíbi jonibo mawataibobires banékana iki jaskáribiira ja Kristo ikonhaabo jatikaxbi jati neteya inoxikanai
Ikaxbi westíorabora jaton ititianbobiribi jirinoxikanai Kristora iká iki ja rekeni jirii japekáora já jakiribi joketian joi ikonhaa ikax jawenabobiribi inoxikanai jirii
Jaskatira jatíbi jawen rawíbo ja jan peniti jato imai kaman Kristo Apo inóxiki
Jatian ja senentiainbi janharesa jawen rawíra inóxiki mawá
Jatian jatíbi jawékibo moa jaki jenetaananra Kristoribi jawen Bake ikax Dioski menikaanoxiki jan jatíbi jawékibo jaki jenea iketian jaskatira Dios jatíbiain kikin joni inóxiki
Jaweaki jaton janenkobo baotizanmeekanti iki
Jawekopiki jatíbitian noa onsá meran iki
Nokon wetsabo netetiibira ea mawáti onsá meran iki neskara en mato yoiaira ikon iki Ja non Ibo Kristo maton ikonhaa iketian ea raroai keskatiribira neskara jawéki kopí ea raroai
Jatian ja pimis yoina keská Efesoainoa jonibo betan join iananxonki
Ikon ja mawatabo jiriamai iketian jatíribibaon yoiai keskáakin Pinon akanwe xeanon akanwe iitimabi noa mawáti iketian
Jato paranmayamakanwe Neskarara yoikanai
Jawekeskatiki ja mawatabo jirinoxiki Jawekeska yorayabomein inoxikanai iki
Ja jawéki bero min banaara jawen xaká payóti jake jaskatax ja bero xoxoti kopí
Ja non banaa beroma riki ja xoxoa ja xaká chichó iká bero riki ja xoxoai ibanon trigo iamax wetsa bero inonbires
Chiníparikayara Diossen já keenai keská yorayabiribi ja jiwi imai jatian ja berobora jawen imakasai keská jiwibobiribi imai
Jaribarake nato mainmea yorayabobiribi jainoax naikanmea iti yorabobiribi ikaxbi ja nato mainmea metsá yorara ja naikanmea metsá yorabo keskáma iki
Barin penéra ja oxe betan wixtinbaon pené keskama iki jatian ja wixtínbobira meskotibo penetai wetsana riki wetsaresibi pené jatian wetsana wetsaresibi
Jaskararibira ja mawata jiriaibo betan winotai ja mawá non miinnai riki keyotai ikaxbi ja jiriai riki jawetianbi keyóyosma
Ja non mawá miinnai riki jan keenti jisáma itan jawe koxiomabobi ikaxbi ja jiriai riki jakonxaman itan koxi
Jatian ja nekeabi yora káyayabi jaketianra ja Diossenbi menia bená yoraya kayaribi jake
Wixá meranra ikai neskati Ja reken joni Adánra jati yoraya iká iki ikaxbi japekao iká Adán akin non akai Kristora iká iki jan jato jamai Xinanbiribi iki
Jaskara ikenra xinanpari ayamakin yorapari Diossen aká iki japekaopari xinan aká iki
Ja reken aká jonira mai poto aká iká iki jatian japekaokea joni riki naikanmea
Jatíbi nato mainmea jonibora ja Adán iní keska yorayaribi iki jatian ja naikanmeabobiribira ja naikanmeaton yoraya keskáboribi iki
Enra mato yoiai nokon wetsabo non namiya xaora Diossen nai netenko iti atipanyamake jatian keyotai jawékira jawetianbi keyóyosma ikain iti atipanyamake
Ninkákanwe ramara ja Diossen joné jawéki en mato onanmai jatíbira noa mawáyamanoxikanai ikaxbi jatíbira noa wetsaresibi yorayabo inoxikanai
Non nekeabi keyotai yorara moa wetsaresibi keyóyosma yora inóxiki jatian ja non mawatai yorara moa mawáyosma yora inóxiki
Jatian non nekeabi keyotai yora moa keyóyosma yoraya iketian itan non mawatai yora moa mawáyosma yoraya iketianra ja Wixá meran yoiai keská senennoxiki
Ja mawáti jawékira moa keyota iki iki
Ja máwakanra moa noaaresyamai ja mawára moa jan chachimisti tsispinhoma iki
Non ochabo kopíra ja mawáki noa raketai jan chachimisti tsispinya keská iketian jatian jan ocha koxi imai riki ja moatian esé
Ikaxbi nonra Dios iráke akai non Ibo Jesokristo kopíres moa jaskarabo nonharesa kopí
Jaskara kopí nokon noi wetsabo noixon Diossen tee akin jeneyamakanwe matonra onanke ja non Ibo betan ixon jawen tee non akaibo yankama
Ja joi akaibo akinnoxon koríki tsinkikin ja Galakia main iká joi akaibo jaskáakin ati en jato onanmaa keskáakinribi akanwe
Domingo netetiibi westíorabaon maton kanana koríki jawetiixoko tsinkixon benxoakanwe jaskáaxon ea kaketian maton moa tsinkitima kopí
Earibi jato betan kati jakon iketianra ebetan jabo bokanti iki Wetsankobo kanoxon Pablon xinanna
Kakinra ja Makedonia main iká jeman joi akaibo en oinbainti jake jatian Makedoniainoaxa ea matoiba nokóti jake
jawekeska ikaxa eabira matoiba basiti iki iamax jatíbi jenetia winotai kamanra ea jain itiki jatianra ea jainoax wetsanko tekitaitian maton ea akinti iki
Winókinxokores mato oinnara ea ikáxamai basicha jain mato betan itira en xinannai non Ibon jaskara xinanna iketian
Ikaxbi Efesoainra ea baneti jake ja pentekostés nete nokotai kaman
Jainra non Ibon joi yoikin tee ati nokona jakon iki jaskáxon icha jonibo non Ibon joi en jato ikonhamati kopí icha joniboribi eki jakonmaakanainbi
Timoteo matoiba nokotax jakonaxes ibanon jaribira en akai keskáakin non Ibon tee akai iki
Ja matoiba iketian kikínmaxokoakin xinanyamakanwe jaskayamakinkaya jakiribi joaitian jakonhaxonres akinkanwe
Jaskatax ea oinni jonon non wetsabo betanra non manake
Ja non wetsa Apolosra ichaakin en yoike ja non wetsabo betan mato oinni kanon ixon ikaxbi ramara kakaxamake kati jakon iketian wetsatian kanoxon
Oxaa keskábo iamai Kristoki koxii jeneyamakanwe kikinhakin xinan koxiax bebonhakin xinanni rakéyamakanwe
Jaskara jonibaon yoiai itan ja wetsa joi akaibo jato akini teetai jonibaon yoiaibokaya jato senenhaxonkanwe
Ja Estéfanas Fortonato jainoax Akaikora moa neno bekanke mato yamaa toan jabo neno bekanketianra ea ikonbiresi raroai
jabo joxonra ea koxi xinan bimakanke matobo imakana keskáakinribi jaskara jonibokaya maton jakonhakin ikíntininra ea keenai
Ja Asia mainmea jemabaon ikana joi akaibaonra mato salodo bomakanai ja Akilanin Priskilanin jainxon jawen xobon bewai tsinkitaibaonribira non Ibon janenko icha salodo mato bomakanai
jainxon jatíbi nobé joi akaibaon salodoribi bikanwe jainoax ja joi akaibo ikax jakonxaman xinanyanix mato betsó iananantininra ea keenai
Jatian ea Pablonra nato salodo enbi mato wixaxonai
Jaweratonki non Ibo Jesokristo noiamai abánon Diossenbi masábires tenemakin Jowé non Ibó
Ja non Ibo Jesokriston jawen icha jakon xinan mato menibanon
Diossen noia nokon wetsabo nonra onanke mato janbi katotabo
Matonra ja noa ikai keskatiboribi iananbi ja non Ibo iníboribi mawaa iki jaskáakinra akonbireskin masábo tenekinbi ja Diossen jakon Xinanman amaatonin raroxaman xinanyaxon ja joi maton ikonha iki
Neskataxa ja Makedoniainoa joi akaibo betan ja Akaya main iká joi akaibo jaki yoinmeekanti joi akaibo mato baneta iki
Jaskáyamakinra jatonbi yoikanai ja matoiba nokóketian maton noa jakonhaxon biabo jainxon jaskáaxonra ja ikon itan jiria Diosbichores ikonhataanan jawen teebo axónnoxon ja jatonbi dios akanabo rabikin maton jenea
itan ja Diossen Bake Jesús naikanmeax joti maton mánaa jara Diossen jirimaa iki Jesús riki ja kastigameetiainoa noa jan kixpinmai
Jaskara ikenra matonbi onanke nokon wetsabó ja matoiba noa yanka meráresama iká
Matonbira onanke ja moatian Filiposainxon jakonmanin yoinhanan noa masá tenemakanabi Diossen jawen koxin akinnatonres ja bená joi non mato yoiabo kikinbires atikomabo ikenbi
Jaskáyamakinra jakon ointaanan Diossen jawen bená joi yoiti noa imaa iki ja riki ja non yoiai joi Jonibo raromati kopíresma ja non jointi kikinhakin onanna Dios raromati kopíkaya
Matonra onanke ja joi yoikin keenti joibaon non mato akáma jainxon koríki bichinti xinanxonbo non mato paranama jara Diossenbi onanke
Jawetianbira tsonbi itan wetsabaon jainxon matonribi noki aniakin xinannon ixonbo non benaama iki
Noabokaya Kriston raanabo ixon noa akinkanwe akinbo mato tearestitianbira mato xarameax bakebo keskatires noa iká iki
Westíora titan jawen bakebo jakonhakin koiraanan aniakai keskaakinra non mato aká iki
Jaskaribiakinra non mato kikinhakin noibai jaskáakinra rarokin ja Diossen bená joibichores non mato onanmakaxamai nonbixbi mato kopi menikaatiribira non xinannai Ikonbiresira noa maton keena iki
Kikínbiresira yaméyabi netenbo noa teeta iki jaskatax ja jakon joi non mato yoiaitian matobicho noa akinti kopí teetai iamanon ikax
Dios betan matonra onanke ja mato joi ikonhaibo xaran ikax jakoni pontétires itan jakopi ramiakin yoikanti yama noa iká
Jainxonra maton onanke westíora papan jawen bakebo akai keskáakin non mato ikinnabo
non mato xinan raromaabo bebonhakin xinanon ixon non mato yoiabo jainxon ja Diossenabo ikax mato jaskati itiboribi Jawen ikinnaton jati pené netenko ikinnoxon noa katotabo iketian
Neskara kopíra non Dios iráke akin jeneyamai jawen joi non mato yoia ninkáxon jonibaon joima riki Diossen joi riki ixon onantaanan maton ikonha iken
Jatian jara ikon iki Diossen joi maton ikonhaketian wetsaresibi jonibo mato imai ikax
Ja jodíobaonribira non Ibo Jesús retekana iki ja profetabo moatian retekani keskáakinribi jainxonra omiskin jaton jemameabo noa pikokana iki
Nato jawékibora Diossen keenma iki itan jonibaon keenmaribi iki
Nokon wetsabó jawetio basichaa mato betan iamaxon mato oinyamakinbira mato xinankin non jeneyamaa iki jaskatira kikinbiresi mato oinni noa kakasa iki
Nonra kati xinanna iki jatian eabichoribi jawetiiti mato oinni kakasa iki Ikaxbira Satanássen noa katikomaaxona iki
Jatian Tsoaborin ja Ibo Jesokristo joketian já bebomeax noa jaton manáti noa jaton raroti noa jaskati jaton rabíti Wetsabora iamanoxiki matobira inóxiki
Ikon matobo riki noa jakopi rabitai itan jakopi noa raroxaman ikanaibo
Jaskáakin mato oinkaxorakin moa teneti atipanyamaxonra noabicho Atenassain banéxon
Jaskatax neskatibo onitsapiti maton xinanbo tsokasnaketian matonbira onanke neskatibora noa onitsapiti jake ixon
Jatian ja matoiba ixonra non mato yoia iki non masá tenetibo jatianra jaskarakon noa winota iki jara maton moa onanke
Ikaxbi ramara Timoteon ja Tesalónikainoax joxon jakonhira joibo noa yoike ja maton ikonha itan maton jato noiabo yoixon
Noara yoike maton noa xinankin jeneyamai itan maton noa oinkaxorai ja non mato oinkasai keskáakinribi
Neskarabo kopí nokon wetsabo atikomabiresbo itan masá tenetibo winókinbi icha koxi xinanbo non bike Ja Kristo ikonhaax jaki koxii jenékanamabo mato ikanaitian onantaanan
Jatian jaskáakin ja Kristo ikonhaax jaki koxii jenékanamabo mato onantaananra koxi xinanbo non biboresai
Jaskáxamaanxon já bebonxon maton noa kikinbiresakin raromaa iken non mato kopi akonbireskin Dios iráke ati joibora yamake
Netenyabi yaméra non Dios yokákin jeneyamai noabixaman mato oinni kati noa akinnon ixon jainxon ja ikoni Kristoki koxiti maxkatabo jato akinni kanon ixon noa akintiakinribi
Noara keenai ja non Papa Dios betanbi non Ibo Jesokriston matoiba kanon ixon noa akintinin
Xinan koxibo mato imabanon ja non Ibo Jesokristo jawen joniboyabi joketian ja non Papa Dios bebon jakonbo itan jakopi tsonbi ramiakin yoiti yamabo mato ikanon Jaskara ibanon
Matonra onanke ja non Ibo Jesossen amaatonin non mato onanmaa joibo
Ja Dios keenai riki jakon jonibo mato ikantinin ja atimabo betan yorantibo ayamai
itan westíoranixbo jaton xinan meran koiranmeeti onanbo iti jakonhakin oinkanaibo inoxon jakonmabo ayamai
ja jakonma ati xinanbo jatoamaresyamai ja Dios onannamabo ikai keskatima
Tsonbi nato jawékibaon jabé joi akaibo jato jakonmaakinbo akin jato paranyamabanon
Moara non mato yoia iki jato jaskáai jonibora non Ibon jato akonbireskin kastiganai ixon
Jaskara jakonmabores jawékibo akí jakanon ixonra noa Diossen kenaama iki jakonibores jakanon ixonra noa jan kenaa iki
Jaskara iken tsoaki neskara esébo ninkákaxamai jara jonibaon yoiai ninkakaxamai iamai ja jawen jakon Xinan mato menia Diossen joi ninkákaxamaira ja jaskatai
Jatian ja maton wetsabo betan noianantikiriakin non mato wixaxontira moa mato maxkáyamake Diossenbira wetsabo betan jaskati noianannax jati moa mato onanmaa iki
Jaskati noiananira ja Makedoniainoa non wetsabo betan mato jake Ikaxbira non mato yoiribiai nokon wetsabo bebonbireskaya mato noianankanon ixon
Jatíbibo betan jakonaxes jaax maton ati jawékiboribi akí jakanwe ja moabi non mato yoia keskáakin maton teebobiribi akanwe
Jaskáaxon ja joi ayamaibaon jakonhakin matoki xinannon jainoax wetsabaon akintininres mato manáyamanon Ibo jakiribi joti
Nokon wetsabo ja mawataboki jawekeska winókanai ixon maton onanyamaa itinra noa keenyamai
Ja manátiomabaon masá xinannai keskáakin matonribi masá xinannaketian
Ja Jesús mawataxbi jakiribi jiria non ikonhaa keskáakinribira non ikonhai já ikonhaax mawákanabora Jesús betanbi jato Diossen jirimanoxiki ixon
Jaskara kopíra ja Ibon joi meran noa yoiairibi non mato onanmai Ja Kristo joái kaman noa jaresparia joi akaibora ja mawatabo potabaini noapari kayamanoxiki
Japekáora noa japariabo jato betanbi noa nai koinman bonóxiki jaskatax non Ibo betan bochiki noa nokoananon ixon jainra jatíbitian non Ibo betanbi noa inóxiki
Jaskara iken wetsabo betanribi nato joibaon xinan meran koxianankanwe
Ikaxbi jatianxaman jaskara itibo non mato wixaxontinra mato maxkáyamake nokon wetsabó
Matonra moa kikinhakin onanke tsoabi ja jotin manatama ikenra non Ibo jonoxiki ixon westíora yometso yamé joái keskati
Ikaxbi nokon wetsabo matora moa yamé keska meranmabo ikanai jaskáaxon yometso joái keská joxon non Ibon mato rateresnaketian
Jatíbi matobora joé keska meran ikax moa nétexaman merannoabo iki Noabo riki moa kikin yamé keska meranoamabo
Diossenra kastiganoxon noa katotama iki janra noa katota iki ja non Ibo Jesokristo kopíres noa kixpinmanoxon
Jara noa kopi mawata iki mawatax iamax jiriapari ikaxbi noa jabetanbi jakanon ikax
Jainxonra non mato yoiribiai nokon wetsabó ja non Ibon tee axonkin mato akinnabo jakonhakin ikinkanwe jabora non Ibon joi mato onanmaibo iki itan mato eseaibo iki
Jaton akai teebo kopí akonkin noixon kikin joniakin xinankanwe
Koiranmeekanwe mato betan joi akaibaonbi mato jakonmaara maton jato kopíkin jakonmaanake jaskáyamakinkaya jatíbitian jakon atires xinankanwe matobichores jaskakananyamai jatíbibo betanribi jaskákanwe
Jatíbitian raroxamanres ikanwe
Orankin jeneyamakanwe
Jatíbi jawékibo kopí Dios iráke akanwe ja Kristo ikonhabo ixon maton jaskáatininra Dios keenai
Jainxon ja Diossen yoia joibo yoikanaitian ninkákaxamaibo iamakanwe
Jatíbi tanaxon ja jakon joibores bikanwe
Nokon wetsabó nokiribi orankanwe
Jatíbi non wetsabo betan salodanani jakonxaman xinanyanix betsó iananan kanwe
Ja non Ibon janenkora en mato yoiai nato kirika jatíbi ja non wetsabo jato yoyo axonkanwe
Ja non Ibo Jesokriston jawen noimisti xinanman mato akinboresbanon
Ea Pablora Jesokriston raana joni iki noa jaon manata Kristo Jesús betan Diossen jaskara xinanna iketianra
Ja Makedonia main kakin en mia yoiantana keskati Efesoain banéwe jainxon ja ikon joi keskámaakin jato onanmai jain itina jawetii jonibo jato amayamawe
Neskara jawékibo yoiira iikax moa joinres ianankanai jatianra ja Dioski koxixon non jawen tee atibo noa akinyamai
Enra mia neskáakin yoiai ja non jointi jakonxaman ikax jakonma aká xinan meran yamaax itan akonkin Dios ikonhatonin imaa wetsabo betanribi noiananax jakana iti kopí
Jatíribi joi akaibora neskara joibo jeneax wetsaoritax moa iresbiresa joibores yoii join ianananreskanai
Jawetianki atikeskabiakin ja esé jato onanmakanai jatianparira ja esé jakon iki ixon non onanke
Ea jan koxi xinan menia kopíra en non Ibo Jesokristo iráke akai janra ea oinna iki en jawéki senenhakaibo jaskara oinxonra jawen tee akai ea imaa iki
Jaskáaxonra Diossen jawen icha jakon xinan ea menia iki jainxon Kristo kopíresibi jaki koximataanan jawen noimisti xinan ea menia iki
Ja Kristo Jesús ochaya jonibo jato kixpinmai nato neten joá jatian ea riki ja reken kixpinmeeta akin en jato yoiai joibora kikin ikonhira iki jaskara ikenra jatíxonbi ikonhakanti jake
Ja jatíbitian jaa Apo kikin joni iketian rabikin jeneyamanon akanwe ja mawáyosma jixtima itan jabicho Dios jaskaraxaman ibanon
Timoteo ikonkon nokon bakebi keská iketianra en mia yoiai ja Diossen amaa jawen janenko mia yoikani joibokaya xinanwe jaskataxa kikin reteananti onan sontáro keská mia itiki
Ja min ikonhaaki koxii jenéyamawe jakonma aká xinan meran yama iwé jaskáakin ja jato meran iká xinanman yoiai keskati iamaxonra jatíribibaon Dios ikonhakin jenekana iki
Jaskarara winókanke Himeneo betan Alejandro jakopira moa Satanássen jawen keena keská anon ixon en jato jenea iki Dioski jakonmaibo yoyo itima onankanti kopí
Japari maton ati en yoiai riki ja maton xinanabo orakion meran Dios yoiananbi maton yokákin jeneyamanon ixon itan jatíbi jonibo kopíribi maton Dios iráke anon ixon
Matonra oranti jake apoboki jainoax jatíbi joni koxibokiribi jaskatax jakonxaman itan xabáxaman noa jakanti kopí jainoax noibamisti xinanyabo itan jaon ratékanai jonibo noa ikanti kopí
Neskáakin non orantikayara jakon iki itan ja noa kixpinmai Diossen keenxaman iki
Jara keenai jatíbi jonibo kixpinmeetaanan ja ikon joiribi onankantin
Jarake westíora Diosbicho jainoax jan jato Dios betan jonibo jakon imai westíora jonibichoribi ja iki Jesokristo
Jara jatíbi jonibo kixpinmanox mawata iki jaskara joira jato onanmati nete nokóketianbiribi jato onanmaa iki
Jakopira Kriston jawen joi yoiai iti ea janea iki Jaskáaxon ja jodíomaboribi ja ikon joi onanax Dioski koxikanon ixon jato onanmati eara jansoyamai ikonra en mato yoiai
Jaskara iken ea keenai riki jatíbiainoa joi akai jonibaon jaton siná xinan itan jaton join ianananti xinanbo jenetaanan jakonma xinanhomaxon meken chankaanan orankantin
Jato joi yoikanaitianra ja joi ninkáxonkin netéxamanxonres jato ainbobaon ninkáxonti jake
Ja Dios rabii tsinkítiainxon ainbaon jato joi yoitininra ea keenyamai jainxon ainbaonra jawen keena keskáakinbores netémataanan benbo ati yamake jara netéresti jake
Diossenra rekenpari Adán jonia iki jainxonparira Eva aká iki
Jatian Adánra ayamaa iki Satanássen parankin ja ainbora aká iki parankin jatian jaskáakin paranara ainbo ochaa iki
Neskara jawéki riki kikin ikon jaweratoki ja joi akaibo ikinai koxi iti xinanya iki jara ikonkon jakon tee ati xinanya iki
moa paeni jeneta ixtonbires sináxon jato jakonmaakai jonima siná joniribi iti yamake koríkiakinres xinannairibi itima iki noimis itan jakon xinanya jonikaya iti jake
Jainoax jawen xobon ikábo jakonhaxon jato ikinti onanribi iti jake jatian jawen bakeboribi iti jake jato jakonhakin esea ikax jakoni jaax yoitibo
jaskáakin jawen xobomeabopari jakonhakin jato akinti atipanyamaxonra jawekeskaxonbi ja joi akaiboribi jato akinti atipanyamake
Jatian jato ikinai koxiribira Kristo ikonhaa benáxokoira itima iki jaskaranix rabítaanan ja Satanás iní keskatiribi ramitax jakonmain katires inaketian
Jainoax ja joi ayamai jonibaonribi jakonhakin oinkanai joni iti jake jaskati jato bebon rabintibo winotax Satanássen jakonma axonainko pakénaketian Diákonobo jaskara iti
Jaskaribiira ja diákonobo ikanti jake jakonhakin oinkanai jonibo moa paeni jenetaboribi jawéki ati yoixon paranyamakin jato senenhaxonaibo jakonmanin koríki biti xinannaimaboribi
Diákonobo janeamatianbira rekenpari maton jato tanapariti jake jainxonparira jabaon jakonma akaibo yamaketian maton jato imati atipanke
Westíora diákonora iti jake westíora awinyabicho jainoax jawen awin betanbi jawen bakebo kikinhakin jato akinti onanribi
Ja jakonhakin tee akai diákonobora atixonbi jakonhakanai iti jake Jatiankayara ja Kristo ikonhaa ikax jaton xinan meran xabáxamanbo ikanti iki Ja ikon joi non onanna
Ixtontani mia oinni katira en xinannai ikaxbira nato kirika wixaxon en mia bomai
Ja beparanmeetaibo itan paranmisbaon joiboribira ninkáxon jato senenhaxonoxikanai jaskara jonibora jaton xinan meran moa jawebi rabinyamakanai
Jatíbi ja Diossen jonia jawékiatibo riki jakon jaskáakinra jawe jawékibi rotoyamakin Dios iráke ataanan non jawékiati iki
Neskara jawékibo ja non wetsabo jato onanmaaxa Kristo Jesossen jakon yonoti mia itiki Miara iti iki ja min ikonhaa jakon joi itan ja min chibanai jakon esé kikinhakin onanna
Ikaxbi ja jatonbi xinanxon yoikanai ikoma jawékibo jainoax ja iresbiresi yoyo ikanai joibo jato ninkáxonyamawe Diossen jakon jawékibores akai joni itiakinkaya xinanwe
Neskara en yoiai joira kikin ikon iki jaskara kopíra jatíxonbi ikonhakanti jake
Mia jaskara iti yoikatikanai keskáakin ja ankianobaon jaton mekenman mia mamepaskanontian ja Diossen mia onan xinan meniatoninres jakoni teewe
Neskara teeya mia imakana kikinhakin xinanxon jabiribixaman jeneyamakin awé jaskáaxon jonibaon jatíxonbi mia beboni jakonai oinkanti kopí
Minbixbi koiranmeewe itan ja wetsabo min jato onanmainkoribi koiranmeewe jatíbiain bebonhakin xinanwe jaskataxa mia itan ja min joi yoiaitian mia ninkáxonaiboribi kixpinmeekanti iki
Ja yosi joi akai joni koxi join notsinyamawe min papabi akai keskáakin xinantaanankaya esewe jatian ja bakeranonbo kikin min wetsabo akai keskáakin jato ikinwe
Ja benomaatabo ikax jan jato akinti rareboomabo jato akinwe
Ikaxbi westíora benomaaya ainbo jawen bakebo iamax jawen bababo jaxonra jabaonparikaya jaton rarebobo akinkanti jake
Ikaxbi jan jawen xinan raromatibores akai benomaaya ainbora jiriapari ikaxbi mawata keská iki
Jaweratonki ja wetsabo itan jawen rarebobi jawékinin jato akinti xinanyamai jara jan ikonha keskati jayamake itan ja joi ikonhayamaibo bebonbires jakonma iki
Ja benomaatabo akinnoxon jaton jane wixatiainkora sokota chonka baritia winoabores itan westíora beneyabicho iká ainboboresibi ikanti jake
jatianra ja jaton yoinibo senenhayamai jakonmabores akí iikanti atipanke Jakiribi benotima yoinixbi benoax jaskákanti yoiira ikai jaskati
Jaskara kopíra ja xontako ikaxbi benomaatabo jakiribi benokanti en jato yoiai jaskati benotaanan bakeaax xobomeax jaton bake koirannaibobiribi ikanon ixon jaskáaxon ja joi ayamaibaon jato jakonmaakin yoitima kopí
Ja joi akaibo jato jakonhakin ikinai ankianobora bebonbires jakonhakin xinanxon jawékininbo akinkanai iti jake ja jaskaakanaibora iti jake jakon joi jato yoiananbi ja joi jato axeaixamanbores
Trigo xememakin waka kenexyamakanwe abanon pikin iki Jainxon yoiribiai
Jainxon westíora ankianonin jakonma aká yoikanaitian rabékan iamaax kimixaxon onanxon yoikanaima iketian jato ikonhayamawe
Ja Dios betan Jesokristo bebonxon jainxon jawen katota ángelbo bebonxonra neskákin min jato anon ixon en mia yoiai jatíribibores axon wetsabo ayamai akin jato ayamawe
Ja min poko meran isinai ixon onpaxbicho xeayamawe ichama vinoribi xeawe
Jaskáribiira ja jatíribibaon jakon tee akaiboribi onantibires iki jatian ja non oinyamai jawékibora jatíbitian joné iamai
Jaweratonki wetsaresibi joibo onanmakin ja non Ibo Jesokriston ikon join yoiai keskáakinbo jato yoiamai itan non yoiai ikon esekan yoiai keskámakinboribi yoiai
Jaskarainoaxa peokootai jatoki notsiresti xinanbo jatoki sináti xinanbo ichamisti xinanbo jato ikonhayamati xinanbo
jainoax xinan ramita jonibo betan jatíbitian join ianananresti xinanyabo ikaxa ja ikon joi onanmabo ikanai jabaonra xinannai Diossen joi kopi icha koríki bitiakinbores
Ikon riki ja Diossen joi akai ikax noa jakonbires jati Ikaxbi jato jayata jawékiabicho ikax raroi jakanabores
Nato neten pikókinra non jawebi beyamaa iki jatian mawákinra non jawebiribi boyamanoxiki
Ikaxbi ja icha jawékia itin keenaibaonra tanakaatibo joketian teneyamakanai Jaskatira icha jakonma jawékibo ati xinanyabo ikax jakonmaatax manótiain bokanti atipanke
Rama jatíbi nato netemea jawékibo jamaa Dios bebonxon itan ja Ponkio Pilato bebonmeax jakoni yoyo ini Jesokristo bebonxonra en mia yoiai
ja en yoiai keskatibo mia inon ixon ja min ikainkonbo jawe jakonmabi iamai tsonbi mia ja yoixonti yama iti kopí ja noa jaon raroti non Ibo Jesokristo joái kaman
Jatian jaskati nete senenketianribira Diossen non Ibo noa raanxonoxiki jabicho riki jatíbinin koxi jaon rarotixaman apobaon Apo joni koxibaon joni koxi
Jakon jawékibores akanonkaya jato yoiwe ibákanon ja jakon jawéki akainkobokaya jatíbi jawékia keskábo ikí itan jato jayata jawékininbo ja jayáomaxokobo jato menianan akinti xinanyaboribi ikanon ixon
Jato jaskáaxonra jawetianbi keyótima icha jawéki tsamankanti iki itan jati neteyaribi ikanti iki Senentiainbi jaskara atibo yoia
Timoteo ja en mia ati yoia teebo jakonhakin awé ja iresbiresi yoyo ikaibo itan noabokaya riki ja ikon joi onanabo iki ikaibaon yoiaiboribi jato ninkáxonyamawe
jaskara joibo jato ninkáxonaxa jatíribibo Dioski koxii jenékana iki
Diossenbi jawen jakon xinanman mato akinbanon
Neskara jawékibora non mato wixaxonke jatikaxbi noa kikinni rarokanti kopí Dios riki joé
Nato riki ja Jesokristonbi noa onanmaa joi jara tekikin non mato yoiai
Dios riki joébires jaskara ikaxa jaiba jawe yamébi yamake
Jatian eara Dios betan jakonxaman jake ikibi yamé keska meranpari jaa ikaxa noa nonbix paranmeetai Jatianra ja ikon join yoiai keská akí noa iiyamai
Jatian eara jawe ochaoma iki yoyo ikira noa nonbix jansoai jatianra noo meran jawe ikonbi yamake
Ikaxbi non ochabo noa kexaketianra atibi keskáakin akai ixon itan jan ati yoiaibo senenhai ixon non ochabo noa Diossen xinanxontima iki itan jatíbi jakonmainoaribi noa xabáati iki
Jatian enra jawe ochabi akáma ikibo yoyo ixonra Dios non janso keska imai Jatianra jawen joi akonkin non ikonhaama ikai
Jesokristora janbix menikaatax mawata iki non ochabo noa Diossen xinanxontima kopí Jatianra nonabicho kopí iamaa iki jara iká iki jatíbi nato netemea jonibaon ocha kopíribi
Ikaxbi tsoaki
Enra Dios onanke ikinbi ja senenhati joibo senenhayamai jara janso joni ikax jawe ikonbi já meran yamake
Ikaxbi jaweratobaonki jawen joi senenhaxonai jabo riki onanti akonkin Dios noiabo
Jaskati jaxonresa non onanke noa Dios betan jakonxaman jaa
Jatian eara Dios betan jakonxaman iki ikaibora Jesokristo ipaoni keskati jati jake Senenhati bená joi
Nokon keen wetsabó nato senenhati joi en mato wixaxonaira bená joima iki Jara Kristo ikonhakin peonontianbi maton ninkata joi iki
Jaweratoboki eara Kriston joé meranbires jake ikinbi jawen wetsabo omisai jabora yamé meranpari ikanai
Ja jawen wetsa noiabora joé meranbires jake Jara jawe ikaxbi ochanko pakéyamai
Ikaxbi jawen wetsa omisaibora yamé meranbires jake jaskara ixonra jaweraoki kaai iki ixonbi onanyamake ja yamekan moa benche keska imaa ixon
Ja mato bakexoko keskábora nato kirika en wixaxonai Kristo kopíres moa Diossen maton ochabo moa xinanxonyamaa iketian
Ja mato papa keskabora en wixaxonai ja moatianbi japaoni Kristo maton onanna iketian
Ja mato bakeranon keskábora en wixaxonai Satanás matonharesa iketian
Ja mato bakexoko keskábora en wixaxonai ja Papa Dios maton onanna iketian
Ja mato papa keskábora en wixaxonai ja moatianbi japaoni maton onanna iketian
Jainxon ja mato bakeranon keskábora en wixaxonai koxipari ixon maton Diossen joi ikonhaketian itan ja Satanásribi matonharesa iketian
Nato nete noiyamakanwe nin ja nato netemea jawékiboribi noiyamakanwe
Jaweratobaonki nato nete noia jabaonra Papa Dios noiyamake
Kristonra Diossen jakon Xinan mato menia iki Jatianra jatixonbi moa maton onanke ja ikon joi
Nato kirika en mato wixaxonaira ja ikon joi maton onanyamaa kopíma iki Maton onanna kopíra en akai Jatian matonra onanke ja ikon meranoax jawetianbi janso pikóti atipanyamaa
Jatian Tsoa iki ja janso Tsoamakan ja Jesús riki Kristoma iki ikai Já riki ja Kriston rawí ja Papa Dios betan ja Bakebi ikonhayamai ikax
Jaweratobaonki ja Bake ikonhayamai jabaonra ja Paparibi ikonhayamai Ikaxbi jaweratoboki enra ja Bake ikonhai iki ikai jabaonra ja Paparibi ikonhai
Nato riki ja Jesokriston noa meninoxon yoia ja iki ja jatíbitian jati nete
Jatianra mato parankanaketian ja yoikin nato kirika en mato wixaxonke
Ikaxbi matobora jawenabobiribi itiakin Kristonbi Diossen jakon Xinanya imaa iki jatianra wetsaxonbires onanmatin mato maxkáyamake Diossen Xinanmanbi jatíbi jawékibo moa mato onanmai kopí
Jatíbitian Kristo betanbi jakonxaman ikanwe ja Diossen Xinanman mato onanmaa keskati
Nokon keen bakebó ramakaya jenéyamai Kristo betan jakonxaman ikanwe Moa jakiribi joketian jaki koxitaanan rabinyamai jakonbires noa já bebon ikanti kopí
Matonra moa onanke ja Jesokristo atibi keskáakin akai Jatian jaskara onanna ixonra maton onanke ja atibi keskáakin akaibo Diossen bakebo
Jatian jatíbi ja jaskara iki katin manatabora jawe jakonmaomabi ikanti jake Kristoribi jawe jakonmaomabi iketian
Ikaxbi jatíbi ja ochaibora Diossen eséki yoitimai ikanai Ochatira Diossen eséki yoitimati iki
Matonra moa onanke ja non ochabo noa keyoxoni Jesokristo nato neten joá Jatian já iki jawe ochaoma
Jaskara ikaxa jatíbi ja jabébi ikábo ochayamai Ikaxbi jatíbi ja ochaibora já meraama itan jawen joi ninkáyamaibo iki
Nokon keen bakebó tsonbi mato paranyamabanon
Ja atibi keskáakin jawéki akaibo riki itibi keskati jaa jonibo Kristoribi jaskara iketian
Jatíbi ja Diossen bakebora moa ochaibo iiyamai Diossenbi jawen jati jato meran imaabo ikax
Jabora moa ochati atipanyamake Diossen bakebo ikax
Ja joi ikonhakin peonontianbi maton ninkata joi riki wetsabo betanribi noa noiananti iki iká
Kaín iní keska iamanon ikanwe ja iká iki Satanássena janra jawen wetsabi retea iki
Jatian
Jawekopimakan ja Kaínman akai jawékibo iká iki jakonma jatian jawen wetsan akai jawékibo iká iki jakon
Jaskara iken nato netemea jonibaon mato omiskanaitian jaskaraton ratéyamakanwe nokon wetsabó
Noabora ja mawáinoax moa jatiori winotabo iki Jara non onanke non wetsabo jato noiabo ixon Jatian jato noiamabora mawá keskapari ikanai
Jatíbi jaton wetsabo noiamakin jato omisaibora retemis joni keskabo iki
Jatian matonra onanke ja retemisbo jawekeskataxbi jatíbitian jati neteya iti atipanyamaa
Ja Jesokristo noa kopí menikaatax mawatainxon riki ja noimisti non onanna Jaskatiribira noaribi non wetsabo kopí menikaati jake
Atiki ja icha jawékia jonin ja wetsa joi akai joni jawékinin yoronainbi akinhamakin
Jamein itiki jawen xinan meran Diossen noimisti xinanya
Joinres noianannabo iamanon akanwe nokon keen bakebó Nonra jato oinmati jake non akai jawékinin jato non akonkin noia
Jato jaskáainkora onanti ikai noa ikonkon Diossenabo Jatianra moa Dios bebon ikoni jaki koxiaxamanbo noa iti iki
Jatian ja non jakonma aká non xinanman noa yoixonaibira Dioskaya non xinan xewinbainbires ani iki itan jatíbi onanna iki
Nokon wetsabó non xinan meran non jakonma akábo yamaketianra Dios bebon ikoni jaki koxiabo noa ikanai
Jatianra jatíbi ja non yokataibo noa jan meniti iki jawen keena keskáxamankin jan yoia joibo non senenhaxonaitian
Ja senenhati joi noa Diossen yoiai riki Jawen Bake Jesokristo non ikonhati itan jan yoini keskatixaman noa wetsabo betan noiananti
Ja jawen senenhati joi senenhaibora Dios betan jake Jatian jara jato meran jake Neskarainxonra non onanke jawen Xinan noo meran imaxonatonin noa onanmaa
Jaskaáxonra maton onanti iki ja ikoni Diossen Xinanman yoyo ikaibo Jatíbi ja Jesokristora nato neten joni keskatax joá iki ixon yoiaibo riki Diossen Xinanman imaa ikaibo
Nokon keen bakebó matora Diossena iki Jaskara ixonra ja jansobo moa matoanharesa iki Ja mato meran iká xinan nato netemea xinan xewina atipana koxia iketian
Jabora nato netemeabo iki jakopira nato netemea jawékibokires yoyo ikanai jatianra ja nato netemeabaon jato ninkaxonai
Nokon keen wetsabó noara jatíbibo betan noiananax jakanti jake Diossibakeax noimisti xinan joái kopí
Jatíbi ja noimisbo riki Diossen bake itan Dios onannabo
Ja noimismabora Dios onannamabo iki Dios iki noimis
Já kopires noa jati neteya inon ixonra jawen jabicho Bake nato neten raanxon noa Diossen oinmaa iki noa jan akonkin noia
Neskáakin riki noa noia
Nonpari Dios noia iká kopíma janpariakin noa noixonkayara jawen Bake raana iki já mawata kopí non ochabo moa noa xinanxonyamanoxon
Nokon keen wetsabó jaskáakin noa Diossen noia ikenra noaribi wetsabo betan noiananti jake
Dios iki tsonbi jawetianbi oinyosma ikaxbi noa wetsabo betan noianana ikenra Dios noo meran jaai jatianra ja Diossen noimisti xinanman non jato noia onanti ikai
Ja noa Dios meran jaa itan noo meran Dios jaa non onannon ixonra jawen Xinan noa menia iki
Nonbixamanra oinna iki nato netemea jonibo kixpinmanon ixon Papan jawen Bake raana Jatian ja riki non jato onanmai
Jaweratobaonki ja Jesús riki Diossen Bake ixon ikonhai jabora Dios meran jake itan jabo meranra Dios jake
Neskarainoaxa ja noo meran iká noimisti xinan onanti ikai jaskatax ja jonibaon jaton akábo yoixonti nete senenketian noa rakétima kopí ja Jesokristo ikátiai keskatiribi nato neten jakanabo ikax
Ja noimis jonibora rakéyamai
Ja ikon noimisti xinanmankayara raké xinanbo keyoai
Jaweratoboki Diossen kastiganaketian raketai jabora Dios akonkin noiti onannamabo iki
Jatian nonra noike janpari noa noia iketian
Jaweratoboki enra Dios noike ikibi jaton wetsabo betanbi omisananai jabora jansobo iki
Jatian jaweratobaonki jaton wetsabo oinxonbi noiamai jabaonra ja Dios oinyamaxon noikanti atipanyamake
Jesokristonra nato senenhati esé noa menia iki jaweratobaonki Dios noia abákanon jaton wetsaboribi noikin
Jaweratoboki Jesús riki Kristo ikax jaki koxiai jabora Diossen bakebo iki
Jatian jaweratobaonki Papa noiai jabaonra ja Papan bakeboribi noike
Jatian Dios noixonra jan ati yoiaboribi non akai jaskákinra Diossen bakeboribi non noike ixon non onannai
Ja Dios non noiti iki iká riki jan yoia joibo non senenhati jatian ja senenhatira atikonmama iki
Jatíbi ja Diossen bakebaon nato netemea jawékibo jatonharesai kopí Jatian ja non ikonhatonra ja nato netemea jawékibo nonharesnon ixon noa akinnai
Ja Jesús iki Diossen Bake ixon ikonhabaonra nato netemea jawékibo jatonharesai
Kimixa riki ja jaskara onanxon yoiaibo
Ja iki Diossen Xinan ja onpaxen baotizameeta itan ja mawákin jawen jimi chikoa Jatian ja kimixaninbira jaskáakinbires yoiai
Ja jonibaon yoiaibora non ikonharibai ikaxbi ja Diossen yoiaikayara bebonbires non ikonhai Diosbi jawen Bakekiriti yoyo ika iketian
Jatian ja Diossen yoiai riki noa jatíbitian jati nete menia jatian ja jati nete iki jawen Bake ikonhaxon biti
Enra ja Diossen Bake ikonhaibo iketian mato neskarabo wixaxonai moa jatíbitian jati neteyabo mato ikanai maton onannon ixon
Noara Dioski koxiai ja jawen keena keskáxaman jawéki non yokáketian noa jan ninkáxonai onannax
Jatian ja non orana noa Diossen ninkaxonai non onanna keskáakinribira non onanke ja yokatabora moa noa menike ixon
Jatíbi jakonma jawékibo riki ocha ikaxbi jaráke noa jan mawátiain botima ocha
Nonra onanke ja Diossen bakebaon moa ocha aaboresyamai ja Diossen Bake Jesokriston jato koirana iken jatianra Satanásenribi moa jato jaweayamai
Nonra onanke noa Diossen bakebo itan jatíbi nato netemea jonibo Satanássen jawen koxin jatoaresabo
Nokon keen bakebó ja ikonma diosbo chibanyamakanwe
Ea riki Pedro Jesokriston raana enra salodo bomai ja Diossen katotabo jatíbiain jaton mainmabi janbisax ja Ponto main Galakiain Kapadokiain Asiain jainoax ja Bitiniain jakanabo
Ja non Ibo Jesokriston Papa Dios rabinon akanwe janra ani akinmisti xinanya ixon Jesokristo mawámaxon jirimataanan noa bená jonibo imaa iki jaskatira noa jaon manati jenéyamai
Jainxonra jaskara meninoxon mato Diossen yoia jawékibo maton binoxiki ja jawetianbi keyóyosma jawékibo tixiosma itan jawetianbi ramíosmabo
Jaskáakin ja Dios ikonhaax jaki koxiabo mato ikenra jaskatax kixpinmeekanon ixon jawen atipana koxin mato jan koirannai moa nete senenketian jaskáati jan xinanna keskáakin
Neskara kopíra mato raroxaman ikanti jake icha tanakaati jawékibo winotibi basima winotaibores iketian
Jaskarabo kopíra já oinnama ixonbi akonbireskin maton Jesokristo noike jainxon oinnama ixonbi ikonhaabo ikaxa rama mato kikini raroi jaskáxamani ja raroi yoyo iti joibobi yamake
Jaskáakin ja ikonhaax jaki koxiabo mato ikenra moa mato Diossen kixpinmai iitai
Profetabaonra meskóakinbo tanaxon xinanman kikinhakin onanbokana iki ja kixpinmeeti joi ja joira akana iki ja Diossen jawen jakon xinanman noa yoikin
Jaskara iken maton ati jawékibo jaketian akonkin xinankanwe Jaskáaxon jakon jawékibores maton anon Ja Jesokristo jakiribi joketian Diossen jawen jakon xinanman mato meniti jawékinin manákanwe
Jainoax jawen bakebo ixon jan yoiai joibo senenhaxonaibo ikaxkaya ja Dios onanamatian jakonma jawékibores akíbiribi mato jaa ikátiai keskatibo jaai moa jenékanwe
Jaskáyamaikaya jan mato katota Dios ochaoma iken moa ochaoma keskati jakanabo ikanwe
Wixá meranra ikai
Ja non Papa akin maton akai Diossenra senenbires jaton aká jawékibo jato yoixonai jaskara kopí ja nato neten mato winotai keskábores jaai kaman jan yoiai keskatibores mato ikanti jake
Ja Kristo jaskámatira nete joniamatianbi Diossen xinanna iká iki jaskatira moa nato nete senenaitian mato akinti kopí joá iki
Jaskáakinra ja Kristo kopíres maton Dios ikonhai janbi jirimataanan jatíbibo xewina imaa iketian jaskatira ja Dios ikonhaabo ikax jaon manatabo mato ikanai
Wixá meranra ikai jatíbi jonibo riki basi jayamaibo ikax xobi keskábores jainxon jatíbi jaton metsábo iki xobi joa keskábores ja xobi choxiketian ikai jawen joaboribi moa maanni
Ikaxbi ja non Ibon joira jawetianbi keyóyamai iki
Ja non Ibora jakon xinanya iki ixon moa onanax Kristonra bená jonibo jato imai
Jaskara iken jaki koxikanwe Kristo riki ja jonibaon rotokana jiria makan keska ikaxbi Diossenbi ja kikin chorix makan iken janbi katota keská
Wixá meranra ikai já yoii neskati Enra ja Sión jeman westíora koxi makan akai jara en katota iki jara kikin kopí iki jaki koxiabora paranmeetabo ikantima iki iki
Jainoax iribai Westíora jaki tatí iti makan jainoax westíora jan jato pakémai makan keska iki
Nokon noi wetsabo nato neten basi iamai ikax winotai jonibo keskábores ikenra en mato yoikin jeneyamai ja maton jakonma xinanbo jenekanwe jaskara xinanbaonra maton jati jakonmaakai
Jainxon ja jakonma akaibo jato kastiganon ixon itan jakon akaiboribi jato jakonhakanon ixon ja apon jato koxi imaabo iken
Ikaxbi Diosra keenai maton jakon jawékibores atin jaskatax ja onanmabo itan xinan maxkata jonibo matoki jakonmaibo yoyo ikantima kopí
Moa xabakaata jonibo keskatikaya ikanwe Jatian moa jaskati xabakaatabo ixonra jakonma jawékibo non ati jawemabi iki ixon xinanyamakanwe Jaskáyamaikaya Diossen yonoti jonibo keskatires ikanwe
Jatíbibo jato jakonhakin akanwe non wetsabo jato noikanwe kikin aniakin Dios xinankanwe ja icha mai iboaa apo jakonhakanwe Yonokaataibaon ati jawékibo
Iboakanabo ikax jan mato iboabaon yoikanai keskatires ikanwe jakonxaman xinanyanix ja mato jakonhakin akaibo itan maton yoiai joibo mato ninkáxonaibaon yoiai keskatibichoresma ja jakonmaboribi jaton yoiai joibo jato senenhaxonkanwe
Jakon jawéki riki ja Dios keenai keskáakin jawéki senenhakin westíora jonin jakonma jawéki akáma ixonbi masá tenemakanaitian jawe iamakin teneti
Ikaxbi
Jawekeskaxonmein jakonma aketian mato ramiakana tenexon maton jakon jawéki biti iki
Ikaxbi jakon jawékibo akín maton masá teneaira Dios bebon kikin jakon iki
Neskarabo winóti kopíra mato Diossen katota iki Kristora mato kopi onitsapita iki já iní keskatiribi mato ikanon ikax
Jára jawetianbi ochayamaa iki itan jawen yoyo ikainkoboribi tsoabi jato paranyamaa iki
Jara jawen yoranbi non ochabo bibaini korosen akana mawata iki jaskatax kikinhakin ja ochabo akin moa jeneax jakon jawékibores akí noa jakanon ixon
Ja rixkikin xateyonkana kopíra mato benxoa iki
Jaskáxon ja joi ikonhayamaibaonbi maton joi yoiamabi maton ikábo oinxonres ikonhakanon ixon
Ja maton ikainkobo jawe jakonma iamai itan ikoni mato Dioski raketaibo ointaanan
Ja mato raokaataibo ibanon nekebima jabo iki meskóakinhorabo boo atima ja oro akana joyabo itan ja kopí chopairaboribi sawetima
Jaskáyamaikaya maton xinan meran jawetianbi keyóyosma xabá xinanman itan noimisti xinanmanres kikini raokaata ikanwe
Jaskaraton metsatakayara Diossen oinna kikinbires jakonxaman iki
Neskatiribi raokaatabora ikana iki ja moatian Dioski menikaata ainbobo jabora ikoni Dioski koxikanabo ikax jaton benen yoiai keskati ikai ainbobo ikana iki
Jatian matobora jawen bake ainbobo iki ja ikonkon jawékibores akí tsokibi rakéyamai ikax
Jatikaxbi jakonanani jakanwe westíora xinanyabicho itaanan xinannanani jainoax joi akaibo ikax noiananax Jakonhakin xinannaibo ikanwe jato xewinaton xinanmeetaimabo
Mato ramiakanabi kopikin jato ramiayamakanwe mato ichaakanabi kopikin jato ichayamakanwe jaskáyamakinkaya jato jakonhareskanwe Diossenra jakonhanoxon mato kenaa iki
Wixá meranra ikai neskati Tsoaki ikoni jakoni jaax raroires jatin keenai jara jakonmaibo yoyo iki jenetax moa jansoibo yoyo iki jeneta iti jake
Jainoax jakonma jawékibo akin jenetaanan jakon jawékiboresibi ati jake Jatíbibo betan jakonax jatiakin xinannires jawé
Non Ibonra ja jakon jawéki akai jonibo jato koirannai Jainxon jaton oranaiboribi jato ninkáxonai Ikaxbi ja non Ibora ja jakonma jawéki akaiboki jakonmaatai iki
Jatian
Maton jakon jawékibores akaitianmein tson mato jakonmaati iki
Ikaxbi ja jakoni jakanabo ixonbi masábo teneira mato raroreskanti jake jaskatira tsokibi mato rakéti itan ratéti yamake
Jaskáyamakinkaya maton Ibo keskáakin maton xinan meran Kristo rabikanwe jainxon jawe kopí Kriston manataboki ikanai ixon mato yokákanaitian moa jato yoitiresbo ikanwe
Jaskara Diossen xinanna iketian jakon akai kopí onitsapitikayara jakon iki ja jakonma jawékibo axon masá tenetitianbi
Kristobira onitsapitax non ochabo kopí westíoraibicho mawata iki jara jakon joni ikaxbi jakonma jonibo kopí mawata iki jaskáaxon noa Dios betan jakonbires imanox
Jara nekebi jawen yora mawákenbi Diossen Xinanmanbi jakiribi jirimaa iki
Ja kayabora ikana iki ja moatian Noé inontian yoitima ikana jonibo ja jonibora aká iki Diossen ja ani wapóro Noekan akai kaman jaweayamakin jato manakin
Jara naikan kaax Diossen mekayao yakata iki Jaskara kopíra ja ángelbo itan jatíbi koxi xinanya koxibo jaki koxikana baneta iki
Jaskara iken Kriston jawen yora onitsapimani keskatiribi onitsapiti xinanya ikanwe Jaweratoboki onitsapiti jawemabi iki jabaonra moa ocha jeneke
Jaskatax ja Diossen xinannai keskatires jaax ja nekeabi non yora keenai jakonma jawékibo akí moa mato jayamati kopí
Ikaxbi ramara ja bebonbires jakonma akanainkobo mato jato betan yamaa oinnax jabobiribi matoki jakonmaibo yoyo ikanai
Ikaxbi jabaonra ja mawataboyabi ja jiriabo jaton akábobiribi jato yoixonai iti imaa bebonxonbiribi jaton aká jawékibo yoinoxikanai
Moara jatíbi jawékibo senenti ochóma iki jaskara iken akonkin xinankanwe itan akonkin Dios orankanwe
Maton wetsabo betan ikoni noianankanwe ja noimisti xinanmanra icha ocha akanabobi moa jato xinanxontimaakin noa imai
Ja matoiba merataibokiribi jakonmaibo yoyo iamakin jakonhaxonres jato bikanwe
Ja meskó onan xinanyabo mato Diossen imaa iken jakonhakin ja onan xinanman jato akinnai ixon jaskara onan xinanya mia Diossen imaatonin wetsaboribi jato akinwe
En noia nokon wetsabo atikoma jawékibo nokoax ratéyamakanwe jawekeskatiki noa neskara jawékibo winotai ixon xinannax jara bená jawékima iki
Jaskáyamaikaya ja Kristo iní keskatiribi onitsapitibi raroreskanwe jaskatax Kristo jakiribi jawen koxi xinanyabi joketian mato kikin raroxamanbo ikanon
Ja Kristo kopí wetsabo mato jakomaibo yoyo ikanainbira mato Diossen raroxaman imati iki ja Diossen kikin ani Xinan mato meran ikí jenéyamai kopí
Matora ja retemis iken yometso iken jakonmaamis joni iken iamaxon ja wetsabo winota jawékiainbo niakaaketian onitsapimakanaibo ikanti yamake
Ikaxbi ja joi ikonhai iken mato masá tenemakanara mato rabinti yamake jaskáyamakinra maton Dios rabiresti iki ja ikonhaibo iken mato jaskákanaitian
Moara ja joi ikonhaibopari jaton akábo jato Diossen yoixontibo peokooke jatian noibakeaxpari jaskara jawékibo peokootaitianki
Ja Diossen jakon joiki yoitimaibo jawekeskara winónoxiki
Ja joi akai jonira atikonmabires meranbi kixpinmeetai jatian
Ja jakonma itan ja ochaya jonimein jawekeskara winónoxiki
Jaskara ikenra ja Dios keenaton onitsapitaibaon jakon jawékibores akin jenetima iki jainxon jan noa jonia Dioskiribi menikaakanti jake janra noa jawetianbi jeneyamai
Ja maton ikinai joi akaibo iboaxon jato yonoai keskáakin jato ayamakanwe jaskáyamaikaya jakoni mato ikaibores jato oinmakanwe
Ja Dios atipana koxia iketiankaya rabíti xinanhomabo itaanan jaki jenekaakanwe Jaskáxon mato jan jaskara imatitianbiribi kikin joniakin mato imanon
Jaskara iken jatíbi ja maton meskó xinannaibo Dioski jenekanwe janra matoakin xinankin jeneyamai
Jatíbitian xinanyares ikax koiranmeekanwe non rawí yoxinra ja pinoxon benai león keo keokawanai keská iki
Já ninkáxonyamakanwe Dioskireskaya kikini koxikanwe mato ikai keskatiribi jatíbiainoa mato betan joi akaibo onitsapitai onantaanan
Jawena riki jatíbitian ja atipana koxi ibanon jaskaraxaman
Ja jaskáakin mato Diossen noia jawetianbi xinanbenoyamakanwe
Ja mato aká keskákinribi Diossen katota Babiloniainoa Kristo ikonhaibaonra mato salodo bomai jainxon ja nokon bake keskáakin en xinannai Markosninribira mato salodo bomai
Joi akaibobires ikax noiananax wetsabo betan salodanani betsó iananankanwe
Jatikaxbi jakonxaman jakanwe moa Kristonabo ikax
Ja Israelbo joni koxibaonres jato ikinna inontianra ja main jatíbiain jawékiatinin ikana iki
Jatianra westíora joni Jodá main iká Belénhainoa jawetio basires Moab main jaai jawen awin itan jawen bake rabéya kaa iki
Ikaxbi iiti jawen bene Elimélek mawáketianra Noemí jawen bake rabéyares baneta iki
Mahlón betan Kelión mawata iki jatianra Noemí moa bakeoma itan beneoma jabichoxoko baneta iki Noemí itan Rot Belénhain kaa
Jatianra moa Jodáin karibati xinanna iki jaskataxa jawen babán ewaboya jainoax moa kaai pikota iki
jainxon mato jakiribi benomabanon jaskatax mato jakon janon akin jato aká iki Jato jaskáa pekáora Noemíman moa kanoxon jato betsó aká iki ikaxbira ja ainbobo winia iki
Noara kayamai Noara mibébi min main baneti kaai akin
Jaweakiki mato ebé kakasai
Enra iikaxonbi mato betan wanoti wetsa bakeati jisáma iki
Ea jakiribi benoti ikaxbira moa ea bebon yoxanhira iki jawekeska ikax jan manáti japariketianra nato yamébi benotaanan en jaweti bakeakeana iki
Matonmein aniai kaman jabo betan benonoxon manakeana iki
Matomein jabo manai benoyamakeana iki
Jatianra Noemíman yoia iki
Oinwe mia keskaribi nokon baban ewara jawen main itan jawen diosboiba kaai banetai Miaribi jabé katanwe akin
Jatian Rotkan yoia iki
Jaweranoki mia mawatai jainribira ea mawáti iki itan jainribira ea miimeeti iki
Abánon Ibo Diossen mia jeneketian ea akonbireskin masá tenemakin mawáxonparira en mia jeneti iki akin
Jatian Noemíman oinna Rotkan jabé kanoxon akonkin xinanna iketianra moa teaborexamaa iki
jaskati kaaxa ja rabé Belénhain kaman nokota iki Ja Belénhain kaax nokóketianra jatíbi jonibo anibiresi xinan rarokana iki Ainbobora neskata iki Natoki Noemíma iki iki
Jaskatax Noemí jawen baban ewa Rot moabita ainbo betan Moab mainmeax Belénhain kaa iki
Jatianra ja Belénhainxon kebada tsekakin peokanaitian nokókana iki
Jaskaa Rot wainko kaa iki kaxonra ja teetaibaon texkan jeneabo tsekaa iki
Jatianra Belénhainoax nokóxon ja tsekai teetaibo Boozsen jato yoia iki
Ibora mato betan iki akin Jatianra jabaon neskáa iki
Miaribi Ibon jakonhabanon akin
Japekáora tsekai teetaibaon koxi Boozsen yokata iki
Tsoa jonin xontakorin oa
Jaskaa ja teetaibo oinnaitonin yoia iki Noemí betan Moabhainoax joá moabita xontako riki
Eara yokáke ja tsekai teetaibo pekáokea texkanbo topinoxon moa yamékiribi teeti peokoowana riki ramaxokobira xokores tantii joke akin
Jatianra Boozsen Rot yoia iki
Jatianra Rot iresama joni iketian mai tii anon kaman beotaanan Booz yokata iki
Jaweatiki ea wetsankonia ikenbi eonbiribi keenxon min ea ayorakin jakonhai akin
Mia Diossen kopíabanon Abánon Israelbaon Ibo Diossen min jaki koxinoxon benaa iketian jatíbi min aká kopí mia jan kopíakin akin
Japekáora jakiribi texkanbo topii kaxon Boozsen jawen yonotibo neskáti yoia iki Jaweayamakanwe abanon ja kebada tsamana manainkoniaboribi bikin
Jaskáketian Rotkan yametai kaman Boozsen wainkonia texkanbo tsekaa iki Jatian jan tsekaa xemeara rabé chonka kilo winoa kebada iká iki
Jatianra Rotkan yoiboresa iki
Jainxonribira ea yoike jawen yonoti ainbobo betan ja tsekakin keyokanai kaman ea teeresnon ixon akin
Nokon bake ainbó en oinnara jakon iki jawen yonoti ainbobo betan mia banéti jatianra wetsa wainkobo mia katima iki itan mia tson teatima iki akin
Jaskáakin yoiara Rotkan Boozsen yonoti ainbobo betan kebada betan trigo texkanbo keyonon kaman tsekaboresa iki
Jain kamanra jawen benen tita betan Rot jaa iki
Wetsa netera Noemíman Rot yoia iki
Nokon baké mia jabé jakon jatira min bene iti en mia benaxonai
Oinwe mia jawen yonoti ainbobo betan teepachoai Boozsa nato yamé jawen wainko tseká berobo payani kaai
Neskara awé Naxiax min jakon chopa saweax ininmewe jaskatax kaxon Boozsen jawékiaitian jonéxon ointanwe pikin itan xeakin senenhamatianbira min onanmatima iki
Jaskaa Rotkan yoia iki
Jatíbira ja min yoia keskábo en ati iki akin
Jatianra Rotkan wainko kaxon jatíbi jawen benen titan yoia keskábo aká iki
Jatianra yamé pochinikon ratéresi Booz besoa iki ja ranbékin jawen taenko westíora ainbo rakata iketianra rateta iki
Rakéyamawe nokon bake ainbó jatíxonbira nokon jemameabaon mia onanke miara min iká jakon ainbo iki Jakopíra ja min yokatabo en mia axonti iki
Ikon riki miara nokon ochómakea rarebo iki ikaxbi eabi winoa min ochómakea rarebora wetsa jake
Jaskáakin yoia Rot ja yamé Booz patax oxaa iki Ja wetsa nete xabataitianra kikin yamépari ikenbi wenita iki Boozsenra xinanna iká iki
Nato ainbo wainko joára tsonbi onanama iti jake ixon
Jatianra Rot jawen bene wayonman titaiba nokóketian neskáakin yokata iki
Nokon bake ainbó ramara jawekeskaki winotai ikax mia manápariti iki Nato jawéki ramakamanbi benxoyamaitianra nato joni tantitima iki akin aká iki
Boozsen jawen rarebo neskáa iki
Noemímanra Moabhainoax baneti joxon non rarebo ikátiai Eliméleknin mai maronoxon xinanna iki
Jaskara ikenra ea maromatima iki bixonbira nokon jawékibo en jakonmaati iki
Ja nato axekan yoiai keskáakinra
Boozsen rarebonin jawen tasaweti jopétaanan ja Booz menikin neskáakin yoia iki
Jatianra Boozsen yosiboyabi itan jain ikábo neskáa iki
Mato jatíbi riki rama ja Elimélek Kelión jainoax Mahlón jabaon mai en Noemí maromaitian oinnaibo
Jatian ja yosibaon itan jatíbi jain ikábaon yoikana iki
Jenjen noabo riki
Jainoaxa jabé yoranketian Ibon tooma iki jainxon westíora benbo bakea iki
Jatianra ainbobaon Noemí yoia iki
Ibo rabinon akanwe jan mia koiranti westíora baba mia menia kopí Ja min baba Israelhain jakon ninkakabanon
Jaskáa Noemíman ja bake bixon ikota iki itan moa koiraanan anianoxon bia iki
Noemíra moa westíora bakeya iki iki ikana iki Obed akinra janekana iki Jára Isaíkan papa itan Davidkan papaxoko iká iki Davidkan rekenbo
Natobora Faressen chiní bakebo iká iki Faressa iká iki Hezrónman papa
Aminadab iká iki Naasónman papa Naasónra iká iki Salmónman papa
Salmónra iká iki Booznin papa Boozra iká iki Obednin papa
Jatian Obed iká iki Isaínin papa jainoax Isaí iká iki Davidkan papa
Ja non Papa Dios itan non Ibo Jesokristo rabinon akanwe ja riki jan noa onísai non Papa itan jatíbitian jan tantiti koxi xinanyabo imakin noa jenémayamai Dios
Janra jatíbi non masá teneainkobo jaskatax tantiti koxi xinanyabo noa imai jaskáaxon nonribi ja masá teneaibo jan noa menia tantiti koxi xinanyaxonribi non jato akinti kopí
Ja Kriston masá teneni keskáakinribi akonbireskin masá tenekinbira jaibakearibi icha jan tantiti koxi xinan non biai
Jaskara xinanyaboribira mato ikanai ixon non xinannai Jakopíra non onanke jaskati mato onitsapitaitianra Diossenbi jaskatax jan tantiti koxi xinanyabo mato imai ixon
Nokon wetsabo ja Asia main inontianki jawetiibiresi atikonma jawékibo noa winókana iki ixon maton onantininra noa keenai
Nonra nokoa iki tenetikoma kikin bebonbires atikonma tanakaati jawékibo nonra xinanna iki moa noa jati jisámabo
moa retekantiresbora noa ikanai ixonbora non xinankana iki Ikaxbi neskara jawéki winotabaonra noa onanmaa iki non koxinbi koxiamai ja mawátabo jirimai Dioskikaya noa koxiti
Jaskarainoabora noa Diossen xabáa iki jainxonra ja kikinbires onsá mawátiainbo noa ikenbi noa jan xabáaboresti iki
Nonra ikonhai noa xabáaborestiki ixon
Nato kirika non wixaa meranra ja yoyo axon wetsaresibiakinbo maton ninkánon ixonbo non wixayamai jakopira maton kikinhakin ninkátininkaya ea keenai
Jatian rama ja non yoiabo moa onanna ikaxa ja non Ibo Jesús joribaketian mato kikinni noon raronoxiki jatian noabiribi maton kikinni raronoxiki
Neskáakinbo ikonhaxa rekenpari mato oinni kati en xinanna iki jaskatax rabeti ea mato oinni kaa iti kopí
Enra xinanna iki ja Makedonia bain kaai winókinbi mato ointi jainoax moa jakiribi banékin mato oinribiti jaskáaxon ja Jodeain kaaitian maton ea akinti kopí
Jatíbi jonibo ikai keskati eara kaai iki ikaxbi eara moa kayamai iki ea ikáboki maton xinannai
Diossenra onanke noara kaai axonbi noara moa kayamai akinbo non mato yoiamai
Ja Kristo meranoaxa jatíbi ja Diossen jaskara iti yoiabo senenai jaskatira noa ikai Dios rabii jaskaraxaman ibanon ja Kristo Jesús kopíres iki
Jatian Diossenra noa itan matobo Kristo betanbixaman imataanan jaki koximakin noa jenémayamai janra noa jawenabo imaa iki
Jawenaxamanbo onantiakin imaxonra ja Diossen Xinan non jointi meran imaa iki já kopíres jan meniti yoiaibo non binon ixon
Ikaxbi ja Korintoain kanoxon xinannaxbi ea kayamaara Diossen onanke jatian jaskati ea kayamaa riki matoki jakonhakin xinannax
Jawekayaki maton ikonhatiki ixonra non mato yoiamai moa jaki koxiabo iken jaskatax bebonbires raronon ixon mato akinkasi riki noa
Jakopira jakiribi mato oinni kaxon mato onísmatima en xinanna iki
Jatian jaskáakin en mato onísmaketianki Chiníbiribi tson ea raromatiki Tsonma matonbiribi
Jaskáakinra moa aká keskabiakin en mato wixaxona iki kaax ja raroaibo betan rarotitianbi onískaxamakin
Enra moa xinanxon onanna iki ea kaketianra jatikaxbi mato ebébi rarokanti iki ixon
Jatian jaweratonki ea masá xinanmaa janra eabicho amayamake jatíbi matoribira masá xinanmake kikinhakin amairakinmabi bebonhira yoikaxamakinra en jaskáakinres yoiai
Ja jakonma aká joni moa jatíxonbi maton notsina ikaxa jan senenres moa jakon iki
Jatian rama maton ati riki jan jakonma aká jawékibo moa xinanxonyamataanan moa jakontiakinres akinkin jaskáyamaabi ayorakin masá xinanni xinan tsokasnaketian
Jaskara iken jan jakonma aká joni moa jaweayamakin maton jakiriakin xinanxonyamaitianra enribi moa jakiriakin xinanxontima iki Enra jaskáakin ja jawékibo moa benxoa iki mato noixon Kristo bebonxon
Ja Troas jeman Kriston jakon joi yoii ea nokoketianra non Ibonbi ea atikonhaxona iki jawen tee anon ixon
Ikaxbira nokon xinan raroxaman iamaa iki ja nokon wetsa Tito jain nokoyamaax jakopíra ea jatoibakeax moa Makedoniain kaa iki Pablon Dios iráke aka
Jatian noa riki jakonhira ininti Kriston Dios bexona keskábo jara ja kixpinmeetabaon itan ja manotiain boaibaonribi ninkatai
Jatian ja manótiain boaibaon ja joi non yoiaitian ninkata riki ja xeteax mawáti jeté keska ikaxbi ja kixpinmeetabaon ninkata riki ja joi ja xeteax jakonti ininti keskáxaman
Jatian tsoaboki neskara teeribi anoxon moa onanna iki
Noara ichaxon wetsabaon akai keskáakin Diossen joi yoixon jato kopí yokataiboma iki noara jaskáyamai ikonira noa Dios bebon yoyo ikai jan raanabo ikax Kristo betanbi itaanan
Matobikaya riki ja jakonman yoinkin noa jayá iti kirika wixaxonkana keskábo jara non xinan meran boai ikaxbi jatíxonbi onankana moa oinna ixon
Jaskara kopíra Kristo kopíres Dioski koxitaanan non yoiaibora ikon iki ixon non xinannai
Non xinanmanbira neskarabo inoxon non onanama iki jatíbi non onanna jawékibo riki Diossenbi noa onanmaaton noa akábores
Jaskara ikaxa bebonbires jakonhira iti jake ja Diossen jawen Xinanman aká senenhabekonti bená joi yoikaatai
Jatian jato mawátiain boai ikaxbi ja esé jakonhira iní ikenra bebonbires jakonhira iti jake ja itibi keskáakin noa Diossen imati joi non jato yoiai
Ja moatian jakonhira iká esé xewina kikin koxi riki ja rama non yoiai joi
Jakaya keyoti kaai ikaxbi ja esé jakonhira iká ikenra ja keyóyamai kaai joikaya bebon jakonhira iti jake
Neskara jawékibo moa onanna ixonra rakétanma non yoiai
Noara ja israelitabaon jawen bemanan pené toxkópaketai oinyamakanon ikax Moisés chopan bepanameta iní keskatibo iamai
Ramakamanbira ja Moiséssen esébo yoyo akinbi onanyamareskanai jaton xinanbo chopan bepoa keskábo ixon
Ikaxbi jawetianki westíora jonin non Ibo ikonhai jatianparira jan jawen xinan bepoa keskábo moa keyotai
Ja Diossen Xinan riki Diossen Xinan jatian jaweratobo meranki ja Diossen Xinan iki jabo riki moa xabakaatabo
Jaskara kopíra nato tee jenetibo non xinanyamai Diossen jawen jakon xinanman ati noa yoia iketian
Ja manotiain boaibaon ninkata riki ja non jakon joi yoiaibo ninkátikoma
Jatian jaskáakin jabaon ikonhayamaitianra jan nato nete iboa yoxinman jaton xinanbo onantimaanana iki ja Kristo Dios ikenbi jakiriti iká koxi join jato jixtiaxonabi onanyamakanon ixon
Ikaxbi neskara jakon joibora non xinan meran noa jayáke ja non xinanbo mapó akana chomo keskabores ikenbi Jaskatax noibakeax iamai ja ani atipana koxi Diossibakeax joái onanti iti kopí
Icha atikoma jawékibo jakenbira non namaankinbo xinanyamai meskóakinbo xinankinbira moara non atipanyamake ixonbo non xinanyamai
masá memaxonbo onitsapimakanabira noabichoma iki rixkixon pakekanabira noa mawáyamai
Jaweranobo noa kainko inonbira ja Jesús iní keskatiribi noa onitsapikanai jaskatax ja Kristo jaa keskatiribi noa jaa onanti iti kopí
Jatian neskáakin noa retekaskinbo akanaira mato jati kopi iki
Ikonhaxa ea yoyo ika iki iki Jaskáakin nonribi ikonha ixonra non joi yoiai
Nonra onanke Diossen ja non Ibo Jesús jirimani keskáakinribi já betanbiribira noa jan jirimanoxiki ixon jainxonra mato betanbiribi ja ikainko noa bonóxiki
Jaskara kopíra non namaankin xinanyamai moa nekebi yosipakeibira xinan meran netetiibi noa bená benaresai
Nato netemeax noa onitsapitaibora basima winotaibores iki ikaxbi jaskarabaonra jawetianbi keyoyosma bená jatiabo noa imai
Ja non oinnai jawékiorabora non xinanyamai non xinannai riki ja non oinyamai jawékiboakinres ja non oinnai jawékibora keyotaibores iki ikaxbi ja non oinyamai jawékibora jawetianbi keyóyosma iki
Jaskatira nekeabi yorayapari ikax ja naikanmea yoraya iki katinkaya moa noa iorai keenai
Jatianra moa mawata pekáobi chopaoma keskábo noa itima iki
Diossenbi riki noa jaskara itiakin imaa janra Jawen Xinan noa menia iki ja jaskara imanoxon noa jan yoiaibo akonkin senenhai non onannon ixon
Jaskara kopíra noa jaki koxii jeneyamai yorayapari ikax japariaxa non Iboiba kati ochóbirespari noa ikanai ixon onannax
Ramara non ointi atipanyamaparike ikaxbira ikonhaxes noa jake
Ikaxbi jaki koxii jenéyamakinra moa nato yora potabainax non Ibo betanbi jaai katin noa keenai
Jaskarabo kopíribira jatíbitian ja non Ibo keenai keskábores axontiakin non xinannai japaria ixon iamaxon moa mawá ixonbi
Jaskara ikenra jaki yoitibo ixon akonkin non Ibo rabiaibo ixon ja joi ayamai jonibo Dios ikonhamati non xinanti iki Diossenra noa kikinhakin onanke matonribi noa kikinhakin onanna ipainon riki
Ja xinankonmabo keskáakin noa oinkanai ikaxa Diossen tee axonaibo ikax iki noa jaskara jatian jaskaramabo ikaxa mato akinti kopí iki noa jaskara
Ja Kriston noimisti xinanmanra noa iboa iki ja jatíbibo kopí já mawata non onannontianbi jaskatira noa jatikaxbi mawata keskábo ikanai
Kristora jatíbibo kopí mawata iki jaskatax ja jakana jonibo moa jawenabo ikax jaton keena keskatires jayamai ja jato kopi mawatax jiriatonares ikanti kopí
Jaskara kopíra ja joi ayamai jonibaon jatoki xinannai keskáakin moa tsokibi non xinanyamai Moatian Kristoki jaskáakinbo xinanna ixonbira rama moa non jaskáakinbo xinanyamai
Jatíbi neskarabo riki Diossen aká teebobires janbira Kristo meranxon noa jabébi raeananmariba iki Jaskáaxonra jaskatax jabetan raeananti joi jato yoiti noa imaa iki
Onantiakin yoia jonibaon ochabo moa xinanxonyamataananra Diossen Kristo betanbi ikonkon jato jakonhakin imaa iki Neskara joi jato onanmatira noa yoia iki
Kristora jawetianbi ochayamaa iki ikaxbi Diossenbi imaara non ochabo kopí ochaya joni keskákaini mawata iki jaskáaxonra non akai ochankonia Kristo meranxon noa xabáa iki
Diossen tee axonaibo ixonra non mato yoiai jawen noimisti xinan mato jan meniabo yanka mato meran imayamanon ixon
Jaskara ikenra noa koiranmeetai tsoabi jakonmabo oinmakaxamai ja non akí iitai tee jakonmaakinbo yoikantima kopí
Jaskáyamaira ja neskara non teneainkobo Diossen tee akaibo ikax noa onantiai Ja onitsapitibo teneanan ja jakonmaakana noa akinkantinbo keeni ja atikonmainkobo
Noa rixkikanabo noa kárkel meran akanabo noa ichaxon jakonmaakanabo noara ikonbiresibo teeta iki nonra oxábo tenea iki non jawékiati tenea iki
Wetsatianra noki jakonmaakinbo xinankanai wetsatianra jakonhakinbo xinankanai wetsatianra noa jakon ninkakaamakanai wetsatianra jakonmaakinboribi noa ninkakaamakanai ikon joibo non yoiainbira jansónbo noa yoinkanai
Moa ayorakin noa onankana ikenbira jatíribibaon noa jawemabi keskáakinbo oinkanai mawáti meranbires ikaxbira noa japarikanke masábo memaxonbira noa reteyamakanai
Onisai keskábo ikaxbira noa raro ikanai jawebioma keskábo ixonbira jawékinin senena keskábo non wetsabo imake jawexamanhoma ikaxbira jatíbi jawékia keskábo noa ikanai
Nonra mato noikin jeneama iki ikaxbi maton keskára moa noa noiamake
Ja Kristo ikonhayamaibo betan maton xinan rabémayamakanwe jakon akaibo betanra ja jakonma akaibo westíora jakon xinanyabicho iti atipanyamakanke ja joé meran jabora ja yamé meran jaabo betan ikanti atipanyamake
Kriston xinanra Satanássen xinan betan meskóti atipanyamake jaskáribi riki ja Diossen joi akai betan ja joi ayamai joni
Ja Dios jain já xobonkora wetsa jatonbi aká jawékibo iti atipanyamake noabikaya riki ja jiria Diossen xobo Diosbira iká iki neskati yoyo iki
Eara jato betanbi janoxiki Jaton Diosra ea inóxiki jatian jabora nokon jonibo inóxiki iki
Jaskara kopíra ja non Ibo iribai neskati Jaskara jonibaon akai jawékiribi moa ayamakanwe jatoki ochókanwe jakonma jawékibo moa ayamakanwe Jatianra en mato nokon jonibo imati iki
Eara iti iki maton Papa jatian matora itiki nokon bake benbobo itan nokon bake ainbobo ikira ikai ja jatíbi atipana koxiya Ibo iki 2
Nokiakinribi jakon xinankanwe tsoabira non jato jakonma imaama iki tsoabira non jato ochamaxon rami banemaama iki itan tsoabira jansoxonbo non mato jawéki bichinama iki
Maton noa jakonmaakinbo aká iketian mato akíma riki ea Moabira en mato neskáakin yoia iki japarixon itan mawákinbira non mato noikin jeneyamanoxiki akin
Ikonkonra en mato yoiai maton noa noia jaskatira ea matoki ikonbiresi raroai Akonbireskin non masá teneai meranbira xinan koxipari ikax ea kikin raroxaman iki
Ja Makedoniain nokotaxa noa tantiti atipanyamaa iki jatíbiainra non atikonmabo nokoa iki Ja jato xaran noa itinabora kikinni noki jakonmaakana iki jainoax ikonbiresibi noa raketa iki
Ikaxbi ja xinan namannabo akinnai ixonra Diossen akinhanan non xinan koximaribia iki ja Tito noiba nokómaxon
Ikaxbira en aká iki masá xinankin ja wixaxon en bomaatonin jawetio basi mato masá xinanmaa onanxon
Ja masá xinanni noa jaskátinin Dios keenai keskatixamanra mato iká iki jaskara ixonra jawekeskaxonbi non mato jakonmaakama iki
Neskara jawékibaonra noa xinan koximaa iki
Ikaxbi neskati noa xinan koxia bebonbiresa noa raroa iki jatíxonbi maton Tito jakiribi koxi xinan bimaribia kopí
Moabira en Tito yoia iká iki mato jakonhira jonibo jatianra maton ea jakonma imayamaa iki
Jatíbi non mato yoia joibo riki ikon jaskáribiira ja mato yoikin non Tito akáribi ikon iká iki
Jatian jain kaketian maton jatíxonbi jawen joi senenhaxona iketian itan jakonhakinribi maton biantana xinanreskinra rama mato jan kikinhakin noike
Ramara ea matoki koxiti atipanke en yoiabo maton senenhaitian jakopira ea raroxaman iki
Nokon wetsabo ramara ja Makedonia main iká joi akaibo meranoax ja Diossen akinmisti xinan jixtia non mato yoiai
Enbira oinna iki keenxamankin jaton atipana senenbo ofrenda akanaibo itan jaton atipana xewinmakinboribira akana iki
Jaskákinra noa akonbireskin yokákana iki jabaonribi ja joi akaibo jato akinkaskin
Jatianra jatí akanti non xinannamatiibires akana iki Rekenparira jatonbinix non Iboki menikaakana iki jainoaxa nokiribi jenekaakana iki ja Dios keenai keskatixaman
Jaskara kopíra ja Tito non yoia iki jato akinti xinanxon mato koríki tsinkikin peokinni mato chibankiinresnon ixon
Matora jatíbinin bebon iki
Maton Kristo ikonhaa ikainko joi yoitiainko mato onanboribi iki wetsaboribi akinti xinanya iki mato noaribi maton noike Jaskatiribikayara neskara jato akinti teebo akí mato bebonkanti jake
Matonra onanke non Ibo Jesokristo akinmisti xinanya ikax jákaya jatíbinin senena ikaxbi noa akinti kopí jawebioma itoxia Jaskati já jawebioma itoxia kopí noabiribi jatíbinin senenabo ikanon ikax
Mato akinti kopíra nato jawékibo en mato yoiai Wetsa baritia winotatonra jato akinti xinanres maton ayamaa iki atixaman xinanbainxon jato akinkin maton peoa iki
Jaskara iken rama ja rayáxaman xinanyaxon ja maton peoyantana tee senenhakanwe Akin ja maton atipana senenbo jakonxaman xinanyaxon akanwe
Jaweratonki jakonxaman xinanyaxon meniai jakira Dios raroai jawen atipana senenbiribi meniketian Diossenra jato jayáomata jawékibo yokáyamai
Eara ja wetsabo akinnax mato jawebioma ikanti yoiima iki Senenbireskaya mato akinnananon ixonra en mato jaskai
Wixá meranra ikai
Ja icha biatoninara jawebi texeyamaa iki jatian ja ichama biaribira jawenbi maxkáyamaa iki iki
Enra Dios iráke akai en mato akinnai keskáakinribi mato akinti xinanya Diossen Tito imaa iketian
Já betanra westíora joi akai non wetsaribi non raanai jara jatíbiainxon joi akaibaon jakonman yoinkanai iki ja ikon joi yoii jakoni teetai iketian
Nonra ja icha koríki tsinkikanabo bixon jakonhakin ati xinannai tsonbi noa jakonmaakinbo yoitima kopí
Jaskara kopíra jakonhakin jato akintiakinres non xinannai non Ibo bebonbichoma jonibo bebonribi
Ja Titora ebetanbi niai iki itan mato akinni ebetanbi teetai iki Jatian ja non wetsa rabéra non wetsabaon raana iki Jaton ikábo oinxonra jonibaon non Ibo rabikanai
Jaskara kopí ja bokana jonibo akonkin maton noia oinmakanwe jaskarainxon jan jato raana joi akaibaon jaskarakon iketian non mato rabikin yoipachoairibi onankanon ixon
Ja joi akaibo akinti koríki tsinkikanon ixon mato yoikin wixaxontinra ea maxkáyamake
Jaskara ikenbira ja non wetsabo en jain raanai jaskáakin ja mato yoikin rabiona pekáo ea jansoresi yoyo ikama iti kopi ja en yoia keskáxaman mato ikanon ixon
Jaskara kopíra jatopari matoiba bokanon ixon non wetsabo en jato yoike ja koríki tsinkinoxon maton yoiyantanabo mato senenhakinnnon ixon
Ja ichama banaitonra ichamaribi bimi tsekai ja icha banaitonra icha bimiribi tsekai iki iká
Westíoraxonbora jaton meniti xinannatiibobiribi meniti jake akáxamaananbi itan ati yoikanaresma Diossenra ja raroxaman xinanyaxon jato meniaibo noike
Diossenra mato icha jakon jawékibo meniti atipanke ja maxkatainkobo mato jayá ikanti kopí Jatianra ja meskó tee atinkobo maton jato akintiribi maxkátima iki
Wixá meranra ikai
Jawen jayata jawékininra ja yoronaibo jato akinna iki jatian jawen akinmisti jakon xinanra jawetianbi keyóyamai iki
Neskáakin jato akinnoxon non jato boxonaibora jan maxkákana kopíres non jato boxonaima iki jatianra jabaon ichabiresakin Dios rabikanti iki
Jatian neskáakin maton jato akinnabo bixonra jabaonribi Dios rabikanti iki ikoni ja Kristokiriti iká bená join yoiai keskábo maton senenhaitian itan jato itan wetsaboribi akinnoxon maton jato bomaa iketian
Jainxonra matokiribi orankantiki jakonxaman xinanyaxon Diossenbi jawen akinmisti xinanya mato imaa iketian
Ikon riki noa jonibo reteananai ikaxbira ja nato netemea jonibo reteananai keskati noa iamai
Noa jayakax jan reteananai jawékibora nato netemeax jan reteanankanai keskáma iki ja riki Diossen atipana koxi jan jatíbi jaki koxikana jawékibo ras ati atipana
Jaskaratonra ja jaki chipókanai xinanbo itan Dios onankanti ikenbi jato tsokásai rabí xinanbo non keyoai jatíbi jonibaon bená xinan bitaanan ja Kriston yoiai keskábores senenhakanon ixon
Nonra jatíbi ja yoitimakanaibo jato kastigo meniti jake jatikaxbi mato yoitibo ikanai kaman Kastigo yoii iká riki jaskarainoax xinanmeekantiakin jato akinti
Matonra akai nekebi jaton ikábores oinkin jaweratoboki eara Kriston yonoti iki ikai jabaonra onanti jake noaribira jawen yonoti iki ixon
Eara non Ibon mato yoiti koxi menia iki jan mato akinnon ixon jan mato jakonmaanon ixonma Jakopira ea rabintima iki jaskati yoyo ikaxbi
Mato ratenoxon ja kirika meran en wixaabo xinanyamakanwe
Jatíribiboki ikanai ea yoii jawen kirika wixaxon noa bemaara ikai kikin koxi joinyora akábo ikaxbi jawen ikátoninra tsoabi jato rateyamai itan jakonibobi yoyo iamai ikibo
Eara jatonamanbires iwanax ja jatonbinix rabikaataibo betan senenribi ikasi ea iiamakeanke jaskara jonibora ikanai jatonbi jaskara senenhatibo akáx tsonki senenhai iki ikaxbo jatonbinix oinhanani jaskataibo riki xinanhomabo
Enra jainkamanbo akai iki ikaxbora ea rabíresti atipanyamake Diosbicho riki jaweraton senenreski jawen tee akí noa nokótiki ixon noa yoiai janra matoiba Korintoain kamanbi noa nokómaa iki
Jaskara kopíra jain noa iti yoiamainkobires noa iiamai jawekeskabira nato jawéki ikeanke moabi noa matoiba nokotama iketian Noaparira iká iki ja Kristo kiriti iká bená joi mato yoii bokanabo
Noara ja wetsabaon tee akátonin rabíamai non akáma ikax
Non xinan riki bebonbires Dioski koxikarestiakin mato akinti jatianra ja mato betan non akai teeboribi bebonkarestiki ja jainkaman non ati senenres
Ja janbix rabikaatai jonima riki non ikonhati ja non Ibonbi rabiai jonikaya riki non ikonhati
Maton ninkata ea yoyo ikaibo iresbiresa keská ikenbipari tenexon ea ninkáxonkanwe
Diossen akai keskáakinribira en mato akonbireskin xinannai Enra mato Kristonabo imaa iki jaskáakinra jawen jakonmaomabi en mato imakasai ja westíora yorantinin tanatama ainbo keskábo ikantiakin
Ikaxbi ea raketai riki ja paranmisti onan ixon Eva ronon paranxon Dioski yoitimamani keskáakinribi paranxon wetsakeskaakinbo xinanmaxon pontéakin itan jakonhakin Kristoki xinannaibo ikenbi mato jenemakanaketian
Ja raanabo xewina kikin riki noa iki ikaibora enamanbires iki
Eara jakonixamanbo yoyo iamai ikaxbira ea onan xinanyanix yoyo ikai neskáakinra ichabiresakin jatíbiainxon itan non akainkobo non mato oinmabea iki
Jakonma jawékimein en aká iki mato akinti xinanni enbixxoko tee ayananbi jawen kopíbi yokáyamakin Diossen jakon joi mato yoixon
Ja wetsa joi akaibaon ea kopiákana koríkibora en bia iki mato akinboresti kopí
Jatian mato betan ikaxa ea jawékininbo maxkata iki ikaxbira tsoabi en jato yokákin tsokasayamaa iki
Ja Kriston ikon xinan emeran ikátoninra en mato ikon yoiai Jaskara ikenra tsoa ja Akaya main ikábaonbi ea jenemati atipanyamake jaskati ea rabitaitian
Maton xinannaki mato noiama ikax ea jaskati yoyo ikai
Ikaxbira ea iikirana keskati ea teeti jenéyamai jaskaxon ja paranax rabíresi noa keskatiribi ikasaibo non jato netémati kopí
Jaskara jonibo riki jabo raanama ikaxbi jato parani Kriston raana joni keskatixaman ikaibo
Neskara jawékibora non onanyamaa jawékima iki Satanásbira ikai ja joebiresxaman ángel keskatiribi yoinmeeti
Ja neskati ea rabitai jawéki riki onanma ikax ea ikai keskáres jaskatibo ea yoyo ikaitian ninkátininra Ibo keenyamai
Jaskáakin tee akí jatonbinix rabikaataibo jaketianra earibi ixokoti iki jaskati rabikaati
Matonra akai onanbo ixonbi tenetaanan keenxamanxon ja xinanhoma keskábo yoyo ikaitian ninkáxonkin
Jainxon ja mato akonbireskin yonoaibo ja mato koríki bichinaibo mato paranaibo mato omisaibo iamaxon mato tantax akai joniboribi akai maton jaweayamakin
Ikaxbi wetsabaon rabíti xinannaitianra enribi ixokoti xinanti atipanke jaskátibo iresbiresa ikenbi
Pichikaakin yatanxonra jodíobaon kimixa chonka iskonhakin ea rixkikana iki
Kimixaakin yatanxonra ea jiwin rixkikana iki westíoraakinra ea makanman tsakayonkana iki kimixaira jan ea kaai wapóro jikia iki jaskataxa westíora yamé itan westíora neteribi aniparo napon ea toxbata iki
Jainoax neskara jawékibo itan wetsa jawékibo winókinbira jatíbi joi akaibo akonbireskin en netetiibi xinannai
Westíora joni isinaitianra earibi isinai keská ikai westíora joi akai joni ochamakanketianra ea sinatai
En oinna jawekeskaratonbo rabíti iketianra ja enbichoxon jawebi atipanyamaatonin itiki ea rabíti
Ja non Ibo Jesokriston Papa Dios riki jatíbitian rabikanti janra onanke en mato ikonxaman yoiai
Jatian Damaskoain ea ikenra ja apo Aretasnin janea sontárobaon koxi gobernadornin goardiabo ja jema koiranmaa iki ea yatankanon ixon
Ikaxbi jaráa iki jawetii jonibo jabaonra ea tasakan naneanan risbikan axon ja jema chikéakana ventananinbi apakexon ea pikómakana iki jainoaxa ea jabata iki
Westíora jonira janbixbi rabikaatai ikax jawemabi iki jaskara ikenbira non Ibon namá keska meran ea oinmaxon onanmaabo en yoiai
Enra onanke jainoax jaskara jawéki winotabo ikaxbira en onanyamake jawen yoraki iká iki jawen xinanreski iká iki iamax jawen yoraomaki iká iki ixon Diossenresa onanke
Jawen jakonhira jatinkora boá iki jainxonra onantima joibo ninkata iki ja joira ninkáxonbi wetsabo yoiti atipanyamaa iki
Nato joni winota keskáribi winota ikaxa ea rabíkeanke enbix ikáma eara rabíti atipanke ja nokon xinan koximaxokotonres
Kimixaakinra non Ibo en yokata iki ja ea chexakaataibo ea benxoanon ixon
Jaskara ikenra nokon yora yosma ikenbi ea raroai jaskatax Kriston atipana koxi emeran jixtinon ikax
Ja onitsapiti jawéki en teneabo ja oinxon onanti jawéki en akábo jainxon ja jakonhira jan ratéti jawékibo en aketian oinxonra maton onanna iki eakaya ikonkon raana joni
Westíora jawékiainresa ja wetsa joi akaibaon akai keskáakin maton senenhayamake maton ea koríkinin akinyamainko
Jaskara kopíra jakonxaman xinanyaxon ea jayata jawékininbo en mato akinni kaai itan keenxamantaananra nokon koxiaxonbi en mato akinni kaai
Jawebira en mato yokáyamaa iki jaskara ikenbira jatíribibaon yoikanai jaskati onan ixon paranxonbo en mato koríki bichinabo
Eara raketai jaskara iti en yoiai keskatibo iamai kaxon en mato nokonaketian jatian earibi mato keenai keskatibo kaax iamanaketian
Jakiribira jawen kimixa itin ea matoiba karibai kaxonra jatíbi jawéki rabé iamax kimixaxon onanxon yoiketianpari ati iki en jato benxoakinkin
Ja rabé itin matoiba kanontian enbixaman mato yoiantana ixonbira rama ochó itinxonbi ja moatianbi ocha akí jaa ikanabo itan jatíbibo en mato yoiribiai
Jakiribi mato oinni kaxon notsinkinra en moa mato noibayamai kaai akin
Matonra emerameax Kristo yoyo ikai onankasai janra emerameax yoyo ikin koximaxoko xinanyaxon mato ayamai jawen koxi xinanmankayara mato akai
Ikaxbi jabetanbi ikenra jawen atipana koxinbi noa akinnai jaskáaxon matoribi non akinti kopí
Noara ikoni Kristoki koxike ixon maton onanara en ikonhai
Jaskarabo winota onanti inon ixonra non Dios orakion meran yokáyamai Maton jakonma jawékibo anaketianra non akai jaskáaxon maton jakon jawékibores akanon ixon Ja tanakaatibo winoama keskábo ixonbi
Ja ikon joi meran yoiamai keskáakinra non jawebi yoiti atipanyamake jan yoiai keskákayara non yoiti jake
Jaskara kopíra xinan koximaxokobo ikaxbi noa raroxaman ikanai maton xinanribi koxi iketian jainxon pontéakin xinannaibo mato ikanti kopíra non orankin jeneyamai
Wetsa joi akaibo betan salodanani jakon xinanhananres betsó ianankanwe
Ja non Ibo Jesokriston jakon xinan itan Diossen noimisti xinan jainoax ja jatíbiain já Diossen Xinan mato jatíbibo meran ibanon
Ea Pablo Silvano Timoteo jatíxonra ja Tesalónikainoa joi akaibo non jato salodo bomai jaboribi ja Papa Dios itan non Ibo Jesokristo betan ikanaitian
Mato kopira non jatíbitian Dios iráke ati jake nokon wetsabo
Non jaskáati riki jakon mato Kristoki koxii jenéyamai itan wetsaboribi jato noikin maton jeneyamaitian
Nonbixamanra raroananbo ja wetsankonia joi akaiboribi matokiriakinbo jato yoiai Ja akonbireskin masábo tenemakana itan atikomabo meranbi maton koxi xinan itan maton ikonhaa xinan jixtiaitian
Jaskara ponté xinanya ixonra Diossen jan mato masá tenemaibo jato masá tenemaxokoti iki
Jara jonoxiki ja Dioski jawe onankaxamaibo itan ja Jesokriston bená joiki yoitimataibo jato kastigani
Jabora akonbireskin jatíbitian jato kastiganoxiki Jaskataxa ja atipana koxia itan penébires Ibo betan iamai ochóbires potakaanoxikanai
Nokon wetsabo ramara ja non Ibo Jesokristo joribaketian noa jabetan nokoanantibo iketian non mato neskáakin yoiai
Jawekeskaxonbi jato paranmayamakanwe ja Kristo joamatianbira icha jonibaon Diossen joi jenekanti jake ja manotiain potakaati kaai ja kikinbires jakonma joni pikóketian
Matonki xinanyamai matoiba inontian en mato jaskaraboakin yoiantana
Jaskáakinra rama moa maton onanke tsonki jawen nete senenamabi pikónaketian chitea iki ixon
Ja ramakamanbi tson onanyama jakonma jawéki ikí kaaibora moa ikí itai ja jan rama chitea itina pikótiresa maxkáke
Jatianra ja kikinbires jakonma joni moa pikónoxiki jara jawen kexakan xoon axonres non Ibo Jesossen janharesnoxiki jainxonra joxon jawen penekanres jawen koxi bichinoxiki
Jatian ja kikinbires jakonma jonira Satanássen akinnaton jonoxiki Janra jato parankin jawen koxin ja ratétibo itan ja oinxon onanti jawékibo anoxiki
Jainxonra meskó jakonma jawékibo anoxikanai jaskáaxon ja ikon joi noixon ikonhakaxamai kixpinmeetinin keenyamaax manotiain boaibo jato parannoxon
Jaskara kopíra jato parankin yoikanai janso joi ikonhakanon ixon jato Diossen oinrestiki
Jaskatax jatíbi ja ikon joi ikonhakaxamai jakonma jawékibo akí raroires jakana jonibo manotiain bokanon ixon Kixpinmanoxon jato Diossen katotabo
Neskarabo mato imanoxonra ja jakon joi non yoiai meranxon mato Diossen kenaa iki Jaskatax Kristo betanbi jawen pené netenko mato jakanon ixon
Jaskara iken nokon wetsabo xinan meran koxii jenéyamakanwe jainxon ja nonbixaman kaxon itan kirika meran wixaxonbo non mato onanmaabaonribi xinanbenoyamakanwe
Jan noa noia itan jatíbitian noa koxiakin xinanmai jainxon jawen jakon xinanman manátiabo noa imaa non Papa Dios betan non Ibo Jesokristonbi
maton xinan bebonhakin koximabanon ja maton akai jawékibo itan ja mato yoyo ikaibo jakon itiakin mato jenémayamabanon
Jayá senentiainbira en mato yoiai nokon wetsabo noki orankanwe ja non Ibon jakon joi ixtontani jatíbiain yoikaanon ixon itan jakonhaxonbo ninkákantiakin Matonpari ja joi ninkáxon aká keskáribiakin
Orankanwe ja jakonma jonibaon itan bebonbires yoitima jonibaon noa jaweayamakanon ixon jatíxonbira ja joi ikonhayamakanai
Jatian ja non Iboki koxiabo ixonra non ikonhai jaskara non ati yoiabora maton akai ixon itan aaboreskinra maton jeneyamai ixonribi
Non Ibo Jesokriston janenkora non mato yoiai nokon wetsabo ja joi akai ikaxbi teeyosma jonibo betan raenanyamakanwe jaskara jonibora ja non onanmaa keskatibo jayamakanke
Matonra onanke ja non ikabo chibanoxiki mato jawekeskati jati iki ixon Noara mato betan inontian teeyamai chikixibores iiyama iki
Jainxonra kopiáxonmabi maton pitibo non mato pianaanama iki jaskáyamaira yaméyabi netenbo noa kikini teeta iki Paxkinyonon kaman jaskatax maton akinaibicho noa itima kopí
Ikonkon noa akinkanwe ixonbo non mato yokátibo jaribakenbira noa teeta iki Jaskatax noa ikai keskatiribi mato ixokokanon ikax
Jatian mato betan ixonra neskara senenhati joibo non mato yoia iki
Jaweratoboki teekaxamai jabaonra pitima iki akin
Jaskara jonibora ja Ibo Jesokristo janenko non yoiai jaskatax jakon jati kopikaya jakonaxes teekantiakin
Jakon jawékibores akí jatsanyamakanwe nokon wetsabo
Jaweratoboki nato kirika meran non yoiai joibo ninkákaxamai oinkanwe tsoarin ixon jatianra moa mato já betan raenantima iki ibanon rabini ikax
Ikaxbi rawíayamakanwe Ja mato betan joi akai ikenkaya jakonhaxonres esekanwe Senentiainbi jato salodana
Ja jato jakonbires imai non Ibonbi mato jakonxaman imabanon jatíbitian itan meskó winótiainxonbo
Ja non Ibo mato jatíbibo betan ibanon
Ea Pablonra enbixaman nato salodo wixaxon mato bomai jaskáakinra en wixaxon firmanai jatíbi en jato bomai kirikabo
Ja non Ibo Jesokriston jawen noimisti xinanman mato jatíbibo akinboresbanon
Ea riki Pablo Diossen jaskara xinanna iketian Jesokriston raana joni ja Kristo Jesús kopíres jaskatax jati neteya iti noa yoia iketian
Mia xinankin miki oranaitiibira yamé itan neten ja nokon rekenbaon axonkatikanai keskáakinribi en tee axonai Dios jakonma aká xinan meran yamaxon en iráke akin jeneyamai
Mia winia beonbo xinankinra en jeneyamai jaskákinra jakiribi mia ointiakin en xinannai jaskatax ea kikinni raroti kopí
Enra xinannai ja min yoxan Loida betan min tita Eonike ikáni keskatiribi Dios ikonhaax mia ikoni jaki koxia jaskákinra en onanke miaribi jaskara xinanya
Jaskara ikenra en mia yoiai ja nokon mekenman mia mamepasnontian mia Diossen onan xinan meniaton min axeakin jeneyamanon ixon
Diossenra raké xinan noa meniama iki janra noa menia iki jawen atipana koxi jawen noimisti xinan jainxon nonbixbi koiranmeeti xinanribi
Jaskara iken ja non Ibo Jesokristokiriti iká joi jato yoitinin rabinyamawe jainxon já kopí ea preso akana yoitininribi rabinyamawe
Jaskayamakinkaya ja Diossen mia menia koxi xinanya ixon ja kixpinti joi yoiai kopí mia onitsapitaibo tenewe
Diossenra kixpinmataanan jawen jakon jawékibores axoni jakanon ixon noa katota iki non jawe jawéki aká kopíma jaskarabiribi jawen xinan iká iketian ja Kristo Jesús kopí noa noia ixon
Nato nete joniamatianbi noa noia Diossenra
Diossenbira ea katota iki jawen janenko ea yoyo iti Jaskáxonra ja joi yoianan jato onanmati ea raana iki
Jainxon nete senenai kaman jan ea yoiti yoia joi koiranti atipana koxia riki já ixonra en onanke
Ja eibakea min onanna jakon esekan yoiai keskati iki jenéyamawe jainoax ja Kristo Jesús ikonhaax noa jayata jawen noimisti xinanyanixibi jawen
Ja Diossen jakon Xinan noo meran ikatonin akinnakaya ja min jakon esé onannabo koiranwe
Minbira onanke ja Asia main iká non wetsabaon moa jatíxonbi eabicho potayonkana ja figelo betan Hermógenesribira moa kake
Ja Onesíforo betan jawen rarebobo jawen akinmisti xinanman non Ibon akinbanon janra ichabiresakin ea bebonhakin xinan koximaa iki jainoax ea preso iketianribi eon rabinyamaa iki
jaskáyamakinra ja Roma jeman nokóxon akonbireskin benakin ea nokoa iki
Non Ibonra jawen neten jaxon jawen jakon xinanman akinoxiki minra moa onanke ja Efesoain inontianki noa jawetiiakin jan akinna iki ixon
Mia riki nokon kikin bakebi keská jaskara iken ja Kriston mia menia jakon xinanman koxiwe
Ja icha jonibaon ninkákanonbi en yoiaitian min ninkata joiribi rama minbiribi jatíbi senenhakai ikax wetsabo jato axeati atipana jonibo nato tee jato amawe
Ja onitsapitibo tenewe ikonxaman Jesokriston jakon sontáro keská ixon
Tsoa sontárobira pikotamapari ikax jawen koxibaon yoiai keskábo axonti kopí ja sontároma ixon jonin akai jawékiainbo niakaati atipanyamake
Jaskaribiakinra ja kananananni ixtotiainko jaskati iti yoikanai keskatixaman iamaxon ja kananxon bikantibo biamakanai
Jesokristo xinankin jeneyamawe jara apo Davidkan chiní rarebo iká iki já mawataxbi jirini joi riki en jato yoiai
Neskara jakon joi yoiai kopí riki en masábo teneai jainxon kadenaninbo riki ea nexayonkana westíora retemis joni atin Ikaxbi Diossen joira jaskákinbo ayonkanama iki
Jaskara kopí riki jatíbi neskarabo en teneai jaskatax ja Diossen katotaboribi kixpinmeekanon ixon itan Kristo kopíres penébires jatíbitian jati netenko ikanti kopí
Ja Kristo ikonhaax mawata ikaxa jabébiribi noa janoxiki
Masábo tenekinbi jeneyamaaxa jawen netenxon jato ikinnaitian nonribi jabetanbi jato ikinnoxiki
Neskáakinbo jato xinanmakin non Ibo bebonbi jato yoiwe ja iresa joibaon join ianananni moa jenékanon jaskara joibora jawemabi iki jaskáakinra ja jaskara joi ninkataibo jaton xinanbo jato jakonmaanankanai
Jawekeskabo inonbi Dios bebon westíora jakon joni inox koiramewe westíora teetai joni ja yoixon rabinhati yama ikai keskati akonkin ja ikon joi jato onanmai iti
Ja Diossen joi ayamai jonibo jakonmai iresbiresi yoyo ikanaitian miaribi jato betan jaskáyamawe jaskati yoyo ikai jonibora bebonbires jakonmaati iikanai
Jabora ja ikon joi ikonhayamai moa wetsaorikanabo iki jaskáakinbo xinankinra yoikanai ja mawataxbi jiritira moa winota iki ixon Jaskákinra jatíribi ja Kristo ikonhaabo jaton xinanbo onantimaanankanai
Westíora koríkia jonin xobonra oro itan plata jan jawékiatibicho yamake jiwi akana itan mapó akana jawékiboribira jake jatíribibo iki wetsatianbires atima jatian jatíribibo iki jan wetsatianbires atibo
Itibi keskati jawe non Iboki koxiwe jato noiwe jakonax jawe ja jakonxaman xinanyaxon non Ibo rabiaibo betanribi
Onanma itan xinanhoma joni keská ikax yoyo iresaibo betan niakaayamawe minra onanke jaskatax ramianani join ianankanaibo
Westíora non Ibon tee axonai jonira jaskati ramiamisaibo iti yamake jatíbibo betan jakonires já jonikayara iti jake jato joi axeati onan itan manátia joniribi
Jainoax jato xewinaton xinanmeeyamakin jakonhaxonres ja yoitimataibo jato yoiwe Diossen já ikonhamataanan jawen ikon joi jato onanmati manátaanan
Jaskatax ja Satanássen ja keenai keskábores jato amanoxon presoa keskábo iitibi onantaanan kixpinmeekanti kopí
Jaskaribiakinra neskara jawékibo min onanribiti jake moa netebo senenaitianra itikomabires netebo nokónoxiki
joi akonai keskabo ikaxbi jaton akai jawékiainra onantibires inoxikanai jaskara jonibo betanra min jawebi ointi yamake
Jaskara jonibaonra wetsa xobonbires jikixon xinan onanmaxoko ainbobo jato parankanai jabora ikanai jaton keena jakonma jawéki ati xinanyaresbo
Jaskarabaonra joi yoikanaitian ninkatai ikaxbi jawetianbi ja ikon joi onanyamakanai
Ja Janes betan Jambres Moiséski yoitimani keskáribiira ja jonibo ikon joiki yoitimakanai ja jonibo riki kikinni jaton xinan ramita ikax moa Dios ikonhayamaibo
Ikaxbi jaskarabaonra moa orixamanbo jato paranboyamanoxikanai jatíxonbira jonibaon moa jato onannoxiki onanmabo ikax iresbiresi yoyo ikanaibo ja joni rabé Moiséski yoitimani keskatiribi Timoteon jaskara atibo Pablon yoia
Ikon riki nonra onanke jatíbi ja Kristoki menikaatax jakasaibaonra jakonmaakana masábo tenekanti
ikaxbi ja jakonma xinanya joniboyabi ja paranmisbora bebon jakonmaibiresbo inoxikanai jato parani itan jatoribi parankana
Miabiribi jatíbi ja min onanna joiki koxii jenéyamawe jara min kikinhakin ikonhaa iki Minra onanke tsoabaonki ja joi mia axea iki ixon
Xinanwe bakexonbira ja Diossen joi min onan onanhinabeirana iki mia onan joni iti kopí jaskatax Kristoki koxitaanan mia kixpinmeeti kopíribi
jaskatax ja Diossen tee akai joni meskó teebo jakonhakin anoxon kikinhakin onanna iti kopí
Jesokristora nato neten joáx non Apo inóxiki jainxonra jatíbi ja mawataboyabi ja mawatamabo jaton akábo jato yoixonoxiki Jaskara kopíra Dios betan Kristo bebonxon en mia yoiai
Iikananra jonibaon ja ikon joi ninkakaxamakanti nete nokonoxiki jaskáakinra jaton keen jawékibores jato axeakanon ixon icha axeamis jonibo jato benanoxikanai jaton ninkákasai joixamanbores jabaon jato onanmanon ixon
Ja ikon joi ninkákaxamataananra jatíbi meskó jatonbi xinanxon yoikanai janso joibores jato ninkáxonoxikanai
Ikaxbi minbiribi jawetianbi jaskáyamakin jakonhakinres xinanwe onitsapikinbi tenewe ja kixpinti joi jato yoikin jeneyamawe jakonhakin min tee senenhanan
Ea jatian mawátira moa ochóma iki jaskati ea mawatara iti iki Dios jawéki menikin ja bebon akana keská
Jawekeskatax inonbires ixtontani ea oinni jomenwe
Demassenra Tesalónikain kakin ea moa potabainke jara nekeabi jawékibo ayorakin xinannai iki Kreskentera Galakia main kake jatian Titora Dalmakiain kake
Lokasbichora ebetan itinke Markos benaxon ea iwexonwe janra en tee akainko ea akinti atipanke
Tíkikora en Efesoain raanke
Jokin ja Tróassainoa Karponin xobonko jan perakooti chopa en potabeirainbata ea bexonwe ja kirikaboyabi ja jaki wixati yoina bichiribi
ja yami jawéki akí teetai Alejandronra kikinbiresakin jakonma ea banémake abanon jan ea aká keskaribiakin non Ibon jabiribi axokokin
Jaskara iken miaribi kikinni koiranmeewe miaribira jaskáaxokonake ja non joi yoiaikira ikonbiresi jakonmaatai
Ja peokin joni koxiboiba kenamaxon ea bokannontianra tsonbi ikinyamakin jatíxonbi ea potayonkana iki jaskákana jawékibo Diossen jato xinanxonyamabanon
jainxon jatíbi ja jakonma jawékiainoaribi xabáaxon ea jan koiranti iki jawen nai netenko ea boai kaman jatíbitian ja rabinon akanwe jaskara ibanon Senentiainbi jato salodana
Ja Priskila betan Akilara en salodo bomai jainoax jatíbi ja Onesíforon xobon ikáboribi
Erastora Korintoain baneke jatian Trófimora isinai en Miletoain potabeiranke
Jenetiatamabi ixtontani jowé Eobolo Podente Lino Klaodia jainxon jatíbi non wetsabaonribira mia salodo bomakanai
Ea ankianoninra ja Diossen katotaboyabi ja jato betan jain tsinkitaiboribi jato salodo bomai
Enra mato akonkin noike jainxon enbichora mato noiamake jatíbi ja ikon joi onanna jonibaonribira mato noike
Nonra mato noike ja ikon joiribi non xinan meran ikonhabo ixon ja xinanra noo meran jatíbitian iti jake
Ja non Papa Dios betan jawen Bake Jesokriston jawen noimisti xinanyabo jawen akinmisti xinanyabo jawen jakonxaman xinanyabo jawen ikon xinanyabo itan noimisti xinanyabo mato imaboresbanon Ja senenhati noimisti esé
Eara ikonbiresi raroke jatíribi mibé joi akaiboribi ja ikon join yoiai keskatixaman jaax ja non Papa Diossen noa yoiai keskati jakanabo jato nokoax
Nato netenra moa icha paranmis jonibo jakanke jaskara jonibaonra ikonhayamai Jesokristo nato main joáx noa keska yorayaribi ikátiai
Jaskara jonibo riki Kriston rawíbo ikax jato paranaibores
Jaskarabo iken matonbinix koirameekanwe ja mato akinni noa teeta jawékibora jawemabi banénake itan ja Diossen noa meniti yoiaboribi maton biamanake
Jawerato joniki ja Kriston joi meran yoiai keskáma wetsa keska joi mato yoikasi nokotai jaskara jonibo maton xobon imayamakin jato jowé ayamabobikanwe
Jaweratobaonki jaskara jonibo jowé akai jabora jaskara jonibaon jakonma akaibo jato rabékiinaibo iki Senentiainbi jato yoia
Icha joibo mato yoiti jayonreskenbira nato kirika meran akáxamakin en mato axonyamake mato oinni matoiba kati xinanna ixon
Kaxonra ja en mato yoikasai joibo enbixaman mato yoiti iki jaskatax noa jatikaxbi rarokanti kopí
Neskara jawékibo meranxonra nobé senenhati jawékibo noa yoia iki Jabora ani itan kopí jawékibo iki Jaskatax ja nato netemea jakonma jawékibo ayamai matoribi Dios keska ikanon ixon
Neskara kopíkaya Dios ikonhabo ikax maton ikáboribi jakon itiakinres xinankanwe jatian maton ikáboribi jakon ikax onanti xinanyabores ikanwe
Jatian onanti xinanyabo ikax maton yoran akasai jawékibo matonharesti xinanyabo ikanwe jatian ja maton yora matoanharesti xinanyabo ikax manátiabo ikanwe jatian manátiabo ikax
Jatian neskara xinanyabo ikax jaskatixaman jaabo ikaxa mato iresbiresi jakanabo itima iki jainxon yankabires non Ibo Jesokristo onanaboribi mato ikantima iki
Nokon wetsabo jaskara ikenra Diossenbi mato katóanan kenaabo ikax jan kenaa kikin onantixamanbo itiakin xinankanwe
Jaskataxa jawetianbi mato ochan pakétima iki
Jatianra jan noa kixpinmaa non Ibo Jesokriston keenxamanxon jawen keyóyosma netenko mato jan biti iki
Jaskara kopíra en mato xinanmayakeresti jake ja ikon joi onanmakanaton onanax moa ikoni mato jaki koxiabo ikenbi
Enra xinannai japarixon ja esébo xinanmayakereskin en mato jenetima
Ja non Ibo Jesokristonra basima nato neten jati ea moa onanmake
Ja non Ibo Jesokriston atipana koxi itan jakiribi joái non mato onanmaa joibora nonbi xinanxon non mato yoia joibo iamaa iki
Nonbixamanra non Ibon ani koxi xinan oinna iki
Jatian jaskáakin jakonhiraxaman imaaxa iká iki Dios naikanmeax neskati
Nato riki en noia nokon Bake jaonra ea kikini raroai iki
Nonbixamanra non Ibo betanbi Dios iká mananmanxon naikanmeax yoyo ikai ninkata iki
Ikaxbi neskararibira maton onanti jake Ja profetabaon wixakani westíora joibira jawen xinanmanbiribi westíora jonin janbicho onantiakin yoiti atipanyamake
Ja profetabaon yoipaoni joibora jaton xinanmanbi keentaanan yoikanai joibo iamaa iki jaskáyamakinra Diossenbi jawen Xinan meranxon jato yoimaa joiboribi yoikana iki
Icha jonibaonra jan cheata jakonma jawékiboribi anoxikanai jatian jatokopiribira ja ikon joi jakonmaakinbo yoinoxikanai
Koríkinin keenyorabo ixonra parankin joibo yoixon mato koríkibo bichinnoxikanai
Ikaxbi moatianbi jaskarabiribi iti Diossen xinanxonabo ikenra jabo ponté manótiain boaibobires ikanai
Jaskáribiakinra chiimapobicho banekantiakin menoanan ja Sodoma betan Gomorrain iká jonibo jato Diossen keyoa iki jaskáxon rama jakonma akí jakana jonibaonribi ja oinxon onankanon ixon
Ikaxbira Lot jaweayamaa iki itibi keskati jaa ikax jonibo jakonma jawéki akí cheatax jakanabo oinnax jato kopi masá xinanni jaa oinxon
Ja Lotkanra jato xarameax itibi keskati jaa ixon akonbireskin jato kopi masá xinanna iki jabaon ocha akanaibo netetiibi ninkákin itan janbi ointaananribi
Ikaxbi Ibonra ja ikonhaax jaki koxiax jakanabo ja tanakaati jawékiainoabo jato xabáakai Jatian ja jakonma akaibora nete senenketian masá tenetiain potanoxon jato imaabobiribi ikanai
Jaskáakinra jaton keenai jakonmabores akí jakanabo itan ja non Ibora koxii iki ixon ikonhayamaibo Ibon jato kastiganoxiki
Jaskara jonibo riki jaton keena keskábores akaibo itan rabitaibo jaskatira jabo ja ángelboki jakonmaibo yoyo itibo rakéyamakanai
Ikaxbi ja ángelbaonra koxiboribi itan atipana koxiabo ixonbi Ibo bebonxon jato jakonmaakinbo yoiti atipanyamake
Jaskara jonibo riki yoinabo ikai keskatires jakanabo ikax xinanhomabo yatanxon retekanti yoina keskábores
Jaskatira ikanai jabaon onankaskinhamai jawékiboki jakonmaibo yoyo iki ikaxbira yoinabo atinres jato retenoxikanai
jabaon jato imaa keskáakinribi jato onitsapimataanan
Jabora netenbi jakonmabo akí raroxamanres ikanai
Ja maton rarokin fiestaakainbo boax ikanai jan rabinti jakonma jawékibores akí tsokasi
Ja ikon joi ikonhakin jeneabo ikax jaton xinan moa wetsaorikanabo riki ja Beornin bake Balaam iní keskábora ikanai janra aká iki jakonma jawéki axon koríki biti xinankin
Jaskákenbira yoyo iosma ixonbi joni ikai keskati yoyo ixon jawen borro inakanbi notsina iki tsokáskin jaskáakinbo moa xinanyamanon ixon
Jaskara jonibora ikanai yankabires jakonhira joinbo yoyo iki Jatian jaton yora keenai jan cheata jakonma jawékibores akinra jaskarabo jenea basimabo ikenbi paranhananbo wetsabo jato ochamaribakanai
Jakonma jawékibo akin jato jenemati joibora yoikanai jaboribi ja jakonma jawékinin iboabo ixonbi Tsoaki westíora jawékinin janharesai iki jara jan iboaxon yonoai iki
Jakonra ikeana iki jawetianbi ikon joi jan ikonhayamaakaya moa jaskáakin ja ochaoma esé ikonhaa ixonbi jenenaketian
Ikaxbi jaskatibo ixonra ja yoikanai joi senenhake
Ochítininra kinanxonbi jawen kinan piribai jatian kochira kikini chokitaxxaman joaxbi jakiribi manon taranmeeribiai iki ikai
Nokon keen wetsabo nato riki ja rabé itin kirika wixaxon en mato bomai
Ja rabéainbira moa pontéakin xinanni jakanon ixon en mato eseke
Xinankanwe ja Diossen profetabaon mato moatianbi yoini joibo itan jawen raanabo meranxon ja kixpinmamis non Ibon ja senenhati joi noa yoiaboribi
Jainxon onanribikanwe moa netebo senenaitianra jonibo jaton keenai jakonma jawékibores akí jakanabo inoxikanai Jatian xiroibores jakanabo ikaxa
neskatibo yokakaanoxikanai Jaweki winota ja jakiribi joti jato Kriston yoibaini Ja non rekenbora moa mawákana iki jaskara iketian non oinna riki ja Diossen nete jonianontian non oinni keskábi ikibo
Jaskara jonibaonra akai moatianbira nai betan mai Diossen jonia iká iki ixon xinanyamakin jainxon jawen joinresa mai betan jene janbiribi imaa iki ixonbo xinanyamakin
Jatian ja oiribi jenen ewamaxonra jonibo jato keyomaa iki
Jainoax neskara jawékininribi xinanbenoyamakanwe ja Ibonara westíora nete westíora waranka baritia keská iki jatian westíora waranka baritiara westíora nete keskares iki
Jatian jaskati jatíbi jawékibo keyoti boaibobires ikenra jaki kikini menikaata ikax xinan meran benxokaatax mato jakanti jake
Jaskarabo ikenkaya Dios joáires manaanan ixtontani jotiakin xinanon akanwe ja joái netera naibo chiikan keyonoxiki jatian wixtinbora ja chii tiritaiton menonoxiki
Ikaxbi nonra Diossen noa jain imati yoiai bená mai betan bená nai manai jainra jatíbi itibi keská ikax jakonbires inóxiki
Jaskara ikenra maton onanti jake ja non Ibo ixton joyamai riki noa kixpinmeekanabo ikanon ikax Neskara joiboribira Diossen jawen onan xinan meniatonin ja non wetsa Pablon mato wixaxonke
Jaskara ikenra nokon noi wetsabo iketian en mato yoiai moa neskara jawékibo onanna ikaxkaya ja Dios ikonhaax jaki koxiabo ikenbi jakonma akai jonibaon paranhanan mato jenemakanaketian koiranmeekanwe
Jaskáyamakinkaya jan noa kixpinmaa non Ibo Jesokristo bebonhakin onanboreskanwe jawen noimisti xinanyabo ikanwe Jabichores rama itan jatíbitian rabinon akanwe Jaskaraxaman ibanon
Ea riki ja ankiano enra ja en akonkin noia Gayo salodo bomai
Nokon keen wetsá enra miki orankin Dios yokatai ja min xinan meran mia jakonbires ikai keskatiribi jatíbiain mia jakonbires inon ixon itan min yoraribi mia jakonbires inon ixon
Jatíribi miibakeax bekana joi akaibaonra ea yoikanke ja ikon joi chibankin jeneyamai Mia jaskataibo ninkataxa ea ikonbiresi raroke
Ja nokon bakebi keskábo ikon join yoiai keskati jakanabo ninkataxa ea ikonbiresi raroai
Nokon keen wetsá minra ja wetsankoniax nokotai non wetsabo jatíbi jakonhaxon akinkin jeneyamai iitai
Jaskáakin min jato akinnabora ja joi akaibo tsinkíkanainxonbo jabaon jato yoike noixon min jato akinnabo Ja jayá wetsanko tekiti jan yoronkanaibaon jato akinkin jeneyamawe ja Dios keenai keskáakin
Jabora ja Jesokriston joi jato onanmai boaibo iki Jaskatira ja Dios ikonhayamaibaon jato jawebi akintinin keenyamakanai
Ja joi akaibokira kirika wixaxon en bomaa iki ikaxbira Diótrefesnin non yoia noa ninkáxonkaxamaa iki jabichores jato xaran kikin ikasai ixon
Nokon keen wetsá ja jakonma jawékibo mawayamawe
Ja jakon akanai jawékiboreskaya mawawe
Jatíxonbira Demetrio jakon jawékibores akí jaa yoikanai jatian jawen ikainkobora ikonkon jixtiai Nonribira yoiai jakonibora ja ikai ixon jatian minra onanke non ikon yoiai Senentiainbi yoia joibo
Ichara jake en mia yoiboresti ikaxbira en mia wixaxonyamake
Minribi ja jainoa nobé raenanaibo noa salodo menixonwe westíorabo noa jato salodanxonpakewe

Iamaxon
iamax
Joní
Jainoax

Jatian
Oinreskanwe
Jatianra

Imaama
neskánoxikanai
Ikámabobi
Ikámabobi
Jaskáabi
neskáakin
Jaskatoxiketian
Jaskáakana
akin
Jaskáketianra
ikibo
Jawetianbi
akin
akin
Ixtonwe
akin
akin
akin
akin
akin
akin
Bechiteyamakanwe
akin
iki
neskákana iki
neskákana iki
Ibanon jaskara
Jaskarakon ibanon
Jaskara ikenki
Jaskara ibanon
Jaskarakaya ibanon
Jatian ramaki
Jaskarakaya ibanon
Korosen awé
María akin
neskákanti iki
Neskáakinbo yoianan
Kanchis akin
neskáakin yoixon
Noa kixpinmawe
Jokayata akin
neskata iki
Saolo Saolo
Diossen joi
Ja yoiira
Dioskires koxikanwe
Jato jaskáabi
Jawekopimein retenike
yokákana iki
Akama jaskáyamakinra
Matonribikayaki ninkákaskinyamai
Jakonanannax jakanwe
iki iká
Matora ikai
Jaskara iken
neskata iki
Jawe iresaipanon akin
Pablo onitsapitabo
Jowé iki ikai
Jowé iki ikai
Jowé iki ikai
Non Ibokaya rabikanwe
Non Ibo rabikanwe
Senentiainbi jato salodana
Enra mato yoiai
Jaskara mato imabanon
Ea chibanwe akin
Ea chibanwe akin
Ebé kawé akin
Jatian yoikana iki
Ea kenaxonkanwe akin
Miaki oxaa Simón
akin Jato jaskáa
Jatian jaskara ikenki
Jaskákin yoikana iki
Korosen awé akin
Jaskáxon yoia iki
Jatian yoikana iki
Jaskáakinra neskáa iki
Noa oinwe akin
Senentiainbi jato salodana
Mia marowe akin
Nato joi xinankanwe
Jainoax iribaa iki
Jatianra ea yokakaatai
Jatian yokáribikana iki
Ea riki akin
Weniwe xontakó akin
Jainoax neskata iki
Jatora yoia iki
Jaweakiki mato oxakana
Jatíribibo ikana neskati
Wetsabobiribi ikana iki
Jatian yoikana iki
Jatian yoibekona iki
Nonra atipanke akin
Késarna riki akin
Bexon yokákana iki
Jaskáa yoikana iki
Jaweki mia keenai
Jaskáa yoibekona iki
Jaskáa yoikana iki
Jainxon maton yoiribiai
Jaskáaxki mato ikai
jato yoia iki
Jatianra yoia iki
Joninra yoia iki
Abraham Abraham akin
Moiséssenra yoia iki
Jaskáaketian yoikana iki
jaskákinra yoikana iki
Jainoaxibira mato ikai
iki iti atipanyamake
Matoribiki aká parankin
Ea ninkáxonkaxamai kopíres
Jaweatiki maton ikonhaayamai
Nokóxon yoikana iki
Wixá meranra yoiai
Matonra ninkata iki
Tsoabi kexanyamakanwe akin
Matonkayaki onanyamaa iki
heveobo arakeobo sineobo
Jawekopiki Saran osanai
Ea maromabanon akin
Jodíobaon Apo jabanon
Jatian yoia iki
Jaskáaxonresa jato esekatitai
Irake noara kayamai
Natoki tsoabo iki
Jawebira jainoax kenekaayamai
Senentiainbi jato salodana
Ja ninkataibaon ninkákanwe
Herodessiba Jesús bokana
Adá betan Silá
Satanás xabá meniamakanwe
Dioskira rakéyamakanai iki
Ikon jakikaya rakékanwe
hititabaona ferezeobaona refaítabaona
Timna Alvá Jetet
Aholibamá Elá Pinón
Kenaz Temán Mibsar
Eara nomiai iki
Matora jawekiatinin maxkáyamanonxiki
Jaskara siná iketianki
Jatian jaskati jaxonki
Jaweaki jaskákanti iki
jainxonra yoikana iki
ea yoia iki
Jatian jaskara ikenki
Matonki jawekeska xinannai
Jerosalén jeman kabékontanwe
Ikaxbi jato ikonhayamanoxiwe
Jowé iki yoyo ikai
Wixá meranra ikai neskati
Eara jama iki akin
Jan jato yoia iki
Jatian jabaon yoikana iki
akin Jatian yoikana iki
Jawebira non biamake akin
akin Jaskáa yoia iki
Jatian jabaon yoikana iki
akonbireskin yokákin neskáa iki
akin Jatian yoikana iki
Kanchis panra jake akin
akin Jatian neskáakana iki
Jato jaskáa yoikana iki
Ja orankin neskaa iki
Nonra ninkáke Ibó akin
Jaweratoborin ja senenhati joi
Ja akira neskata iki
akin Jaskáa yoia iki
akin Jatian yoikana iki
Jara iresabires yoká iki
Moara non senenhake iki
Jainxon ea yoiribia iki
Jainxon ea yoiribia iki
Jakopíra en yoia iki
Ramakan non jawe yoiai
Jatian Jesossen yoia iki
Jato jaskáa yokáribikana iki
Jaskáaxon jato yoiribia iki
Jaskáketianra jonibaon neskaa iki
Jatian wetsabobiribi ikana iki
Jatian jabaonbiribi yoikana iki
Jato jaskáa yokákana iki
Jato jaskáaketian yokákana iki
Jato jaskáaketian yokáribikana iki
Jato jaskáa yokáribikana iki
Jatian jan yokata iki
akin Jatian yoikana iki
Jainxon jato yokata iki
Jaskáa Pedron yoiribia iki
Jaweranoki mia kaai Ibó
Jatian Jesossen yoia iki
Jatian jato yoia iki
Jatian jabaon yoia iki
Jatian Pilaton yoia iki
Jatian Jesossen yoia iki
Jatian Pilaton yokata iki
Jaskáa Jesossen yoia iki
Jaskáa Tomassen yoia iki
Minbiribikaya ea chibanwe akin
Jaskatira neskatibo yokakaakana iki
Jatian jabaon neskaa iki
Jato jaskáa yoikana iki
Jaskáakenbi Jesossen yoia iki
Jaskáaketian Jesossen yoia iki
Jaskáaketian Jesossen yoia iki
Beparametai jonibo riki mato
Jaskáaketian Jesossen yoia iki
Jatian wetsan yoia iki
Jatian Jesossen yoia iki
Ramaki en jawekeskaati iki
Japekao jato yokata iki
Jatian Jesossen yoia iki
Jatian jabaon yokákana iki
Jaskáa Simonman yoia iki
akin Jatian yoikana iki
Jatian jato yoia iki
Jatian neskáakin yoikana iki
Jawemein en yokáti iki
Jaskákanketian Jesossen yoia iki
Jatian Jesossen yoia iki
Jatian Jesossen yoia iki
akin Jaskaa yoia iki
Jaskáabi Jesossen yoia iki
Neskáakin jato yoia iki
Jaskataitian Pedron aká iki
Jatian Pedron yoia iki
Jatian Pedron yoia iki
Jaskara kopíkaya Diossen yoinike
Jaskaa Jesossen yoia iki
Jatianra en mato yoiribiai
Jainoa jato yoia iki
Jatian apon yokata iki
Jaskáa jato yoia iki
iki Jatianra ikana iki
Barrabás noa axonwe akin
Jatianra Diossen yoia iki
Japekáora Diossen yoia iki
Jatianra Diossen yoia iki
Jatianra Diossen yoia iki
Jainxonra Diossen yoia iki
Japekáora jato yoia iki
Miaki jawerano iki akin
Jaskáketian Adán neskata iki
Jatian Diossen neskáa iki
Jaskáaketianra Abrahamman neskáa iki
Jatian Saran xinanna iki
Eara neno iki akin
Jainxon jato yoia iki
Jaskataitian Abimeleknin yoia iki
Ea yoiwe papá akin
Jaskáa Isaaknin aká iki
Jaskáketian Labánman yoia iki
Jaskatax Lea neskata iki
Jaskáa Labánman aká iki
Ikaxbi Jakobnin neskáa iki
Jatian Jakobnin jaskáakin yoia
Jaskáaxonbi yoiboresa iki neskáakin
akin Jatian yoikana iki
Jato jaskáa yoikana iki
Ikaxbi non yoia iki
Jatian Jakobnin yoia iki
Jatian Simonman yoia iki
Jaskáakai ninkáxon yokata iki
Jatian Felipen neskaa iki
Jatian Saolon yokata iki
Jatian Pedron yoia iki
Jatian jabaon neskaa iki
Jatian Kornelion neskaa iki
Jatian en neskaa iki
Miara xinan keyotax iitai
Jaweatiki maton noa neskaai
Jatian jabaon yoikana iki
Noa akinkanwe Israelita jonibo
Jatian Pablon yoia iki
Jainxon ea yoiribia iki
Jatian Pablon neskáa iki
Ibonra neskara yoia iki
En jaweatiki mato keenai
Jaskaa ainbaon yoia iki
Jatianra Noemíman yoia iki
Jatian enbiribi mato noiboresaibiki
Jomenwe pinon akin
Akamabobi Santa kena ati
Jain chachikanainkora oinnoxikanai iki
Joi akaiboki Pablon orana
Mato tsonbi paranyamanon koiranmeekanwe
Jato raankin yoia iki
Ramapari joni anon akanwe
Jaskátaanan moa mawata iki
Jaskáakankenbira Diossen jirimaa iki
Beronra meken yoiti atipanyamake
Jatian ja mawábo jiriamaitianki
Jatíbi jakonma jawékibo ayamakanwe
Tsonbira Dios benati xinanyamai
Jainxon Jesús yoia iki
Jatian ja xobonko ninkatax
Jainra jawetianbi chii nokayamai
Ikaxbira jaskáakinxamanbires yoiamakana iki
Jatianra Pedron okexoko bibainxon
Jawen reken bake Robén
Jakopira yoikanatianbi ea joke
Ratéyamakanwe mawatama riki akin
Jaweraki yoitikayaki atibires itiki
Ja karroki ochómakaintanwe akin
jain imakinra yoia iki
Jainxon jato yoiribia iki
Jaskáketian Pedron xinanria iki
Temán Omar Sefó Kenaz
Wixá meranra ikai neskati
Kikínbiresi rarokin rabinon akanwe
Higo bimiomaki yoinmeeta esé
Ninkáxonbira onanyamaresnoxikanai Oinxonbira onanyamaresnoxikanai
Jatianra en mato yoiai
Yoxanxoko ixonbi bakeatiki ikonhayamai
Noa jemanbi ixinbanon akin
Sinatax jaskara sináyabi iibaiyamakanwe
Jainoax jaribakanke Romameax bekanabo
Maton xobon moa banétankanwe
Kikinhakin ja jema kastiganaitian
Jatian moa jabo yakákanketianra
Jatianra enbichores mato koiranoxiki
Jara en neskáakin yoiai
akin jato aká iki
akin Jesús retekanti yoikana
Enribira rama mato yokatai
Jaskara iketian rabekaxbi yoaxiananyamakanwe
iki Jara jakon xinanma iki
Akin mato yokata neskáakin yoinoxikanwe
Jatian ja jema yoii neskánoxikanai
Ibó jatian mia chibankin jeneaxki
akin Jatian jato yoia iki
Jato jaskáa jabaon yoikana iki
Jawebira noa maxkáyamaa iki akin
akin Jatian jan yoia iki
Chonka rabé tasá bocho akin
Korosen awé korosen awé iki
Jain nokóxon jato yokákana iki
Jatian jawen jonibaon yoia iki
akin Jato jaskáa yoikana iki
Galakia jonibo mato riki xinanhomabo
Jatian Joanman jato yoia iki
Jatian Jesossen jato yoia iki
Jaskáakanketian Joanman jato yoia iki
Miaki min isin benxokasai akin
Jaskara kopíra jato yoia iki
Jatian Jesossen jato yoia iki
Jatian Jesossen jato yoia iki
Ikaxbi jatíribibo ikana iki neskati
Jaskáa ja ainbaon yoia iki
Jainxon Jesossen jato yoia iki
Ikaxbi Pilaton jato yoia iki
akin Jaskáakana jan yoia iki
Jatian ja ángelbaon yokákana iki
Jatian Joanman jato neskáa iki
Jaskáaketian Simonman Jesús yoia iki
Jatian jato neskáakin yoia iki
Jaskáaketian Jesossen jato yokata iki
Jatian Jesossen neskáakin yoia iki
Jatian ja jonin neskaa iki
Jainxon jato neskáakin yoia iki
Jatian Jesossen jato yoia iki
Jatian Pedron yokata iki neskáakin
Jatian Jesossen jato yoia iki
Jatian ja apon yoia iki
Jatianra jato neskáakin yoia iki
Jatian Jesús neskáakin yokákana iki
Jatian jan jato yoia iki
Jainxon jatíxonbi neskáakinbo yokákana iki
Korosen awé Korosen awé ikibo
Ninkákanwe neskara en mato yoiai
Jatian jabaon Jesús yoia iki
Minki moa ointi atipana akin
Jatian Jesossen jato neskáa iki
Jaskáakana Jesossen jato yoia iki
Jaskáatanan jato Jesossen yokata iki
Jatian jaonmea onanaibaon neskáaka iki
Jaskáakana Jesossen jato neskaa iki
Jaskáakana jato Jesossen yoia iki
Jaskáa Jesossen jato yoia iki
Jatian Jesossen jato yoia iki
Jaskáa Jesossen jato yoia iki
Jaskáakana Jesossen jato yoia iki
Jaskáakana jato Jesossen yoia iki
akin Jaskáa Jesossen yoia iki
Jatian Jesossen jato yoia iki
Jatian Jesossen jato yoiribia iki
 Eara kakaxamai akin
Jatian Jesossen jato yoia iki
Jaskáakana Jesossen jato yoia iki
akin Jatian Jesossen yoia iki
akin Jatian Jesossen yoia iki
Jatian Pilaton jato yokata iki
Ikaxbi Abramman neskáakin yoia iki
akin Jatian Ibo yoia iki
Jabi Abrahamman yokákin teaboresa iki
Jatianra ja xontakonin aká iki akin Jatian ea yoiwanke
Jatianra Lea iká iki neskati
akin Jatian Jakobnin yoia iki
Jaskáxon Jakobnin orankin neskáa iki
akin Jaskáa Jakobnin yoia iki
Jawe benaiki mia iitai akin
akin Jaskáa ainbaon yoia iki
Jaskáaketian Jodakan neskáakin yoia iki
Nokon bachinkopari rakánon kawé akin
Jawerin eara neno iki akin
Jatian Jesossen jato yoia iki
akin Jatian ainbaon neskaa iki
akin Jatian jan neskaa iki
Jatian Pedron jato yoia iki
Eapari ninkáxonkanwe ebé joi akaibo
akin Jato jaskáa yoikana iki
Jainoaxa neskati saa ikana iki
Jatian en yokata iki 
Ea jaskáaketian en yoia iki
Jaskáakana Pablon jato yoia iki
Jainoa onanxon yoia iki neskáakin
Jatian ja mawábaon janenko baotizanmeetaiboki
Westíora joni iti iki yokakaati
Neskáakin koxin jato yoia iki
Jatian ángelninribi ea yoia iki
Enra jatíbi jawékibo moa ake
Jakopíra Diossen joi meran neskatai
Jaweboki en mato yoiboresti atipana
Neskáaxonra moa non onankin senenhake
Jatianra enbix yokakaakin en xinannai
Jatianra enbix yokakaakin en xinanribiai
Jatian Joanman jato yoia iki
Jatian Jesossen jato yoia iki
akin Jaskataitian Felipen yoia iki
akin Jatian Jesossen yoia iki
Jaweranoaki min ea onanna iki
Jatian jodío koxibaon yokáribikana iki
Jaskáabi Jesossen neskáakin yoia iki
Jatian ja ainbaon yoia iki
Jatian Jesossen neskáakin yoia iki
Jaskáaketian ja ainbaon neskaa iki
Jatian Jesossen jato yoiribia iki
Jaskáabi ja jonin yoia iki
Jaskáaketian Jesossen jato yoia iki
Jaskáakana jato Jesossen yoia iki
Jaskakanaitian jato Jesossen neskaa iki
Jaskakanaitian jato Jesossen yoia iki
Jatian Jesossen jato yoia iki
Jaweranomein iki ja joni ikibo
Jatian Jesossen jato yoia iki
Jatian Jesossen jato yoiribia iki
Jatian Jesossen jato yoia iki
Jaskáa jodío koxibaon yoiribikana iki
Jatian Jesossen jato yoia iki
Jaskákanketian jato Jesossen yoiribia iki
Jatian Jesossen jato yoia iki
Ikaxbi jatíribibo ikana iki neskati
Ja makan oke werankanwe akin
Jatian jato Jesossen yoia iki
Jatian Jesossen jato yoia iki
akin Jatian Jesossen yoia iki
Jaskáakana Jesossen jato yoiribia iki
Jaskáakana Pilaton jato yoia iki
Jato jaskáa jodíobaon yoiribikana iki
Jaskara ikaxki mia apo iki
Jaskáaketian Jesossen yoia iki neskáakin
Ikaxbi Tomassen jato neskaa iki
Eara piti benai kaai akin
Jainxon Jesossen jato yokata iki
Jatian Jesossen jato yoia iki
Jaskáaketian Jesossen jato yoia iki
Nonbiribiki jawe ati iki akin
Jatian Joanman jato yoia iki
akin Jaskáakana jato yoia iki
Jaskáakin yoiabi Jesossen neskáa iki
Jaskákanaitian Jesossen jato yoia iki
Jainxon jato yoiboresa iki neskáakin
Wenitax katanwe akin ati
Jainxonra jonibaon Jesús yoiribikana iki
Jatian Jesossen jato yoia iki
Jatian Jesossen jato yoia iki
Jatian jato neskáakin yoia iki
akin Jaskáa jan yoia iki
Jaskara oinnax jonibo rakékana iki
Jatian Jesossen jato yoia iki
Jainoa jato neskáakin yokata iki
Jaskáakanabi Jesossen jato yokáribia iki
Jainxon jato neskáakin yoiribia iki
Jainxon jato neskáakin yoia iki
Jaskáakanketian jato Jesossen yoia iki
Jainxon jato neskáakin yoiribia iki
Jatian non Ibon yoia iki
Jainxon Jesossen jato yoiribia iki
Jaskáakin yoikana jato neskáa iki
Jainxonra ja fariseobo yoia iki
Jatianra ja yonotinin yoia iki
Jaskákanaitian Jesossen jato neskáa iki
Jaskáaketian ja jonin yoia iki
Jara maton choroxon beti jake
Ikaxbi Jesossen jato yoia iki
Jatian Jesossen jato yoia iki
Jatian Jesossen jato yoia iki
Jatian Jesossen jato neskaa iki
Jatian Jesossen jato yoia iki
Jainxon jato neskáakin yoia iki
Jatian jato Jesossen yoia iki
Jatianki mato jawen maxkata iki
akin Jatian Jesossen yoia iki
Jatian jato Jesossen yokata iki
Jatian Jesossen jato neskáa iki
Jaskáxon Jesossen jato yokata iki
Jaskáxon Jesossen jato yoia iki
Jainxon Jesossen jato yoiribia iki
Ikaxbi jixtenhaxon Jesús yoikana iki
Já oinnax jonibo ratékana iki
Ikaxbi Jesossen jato yoia iki
Ikaxbi Jesossen jato yoia iki
Jatian Jesossen jato yokata iki
Jatian Jesossen jato neskáa iki
Jatian Jesossen jato yokata iki
akin Jatian Pedron yoia iki
Jatian Jesossen jato yokata iki
Jatian Jesossen jato yoia iki
Jatian Jesossen jato yokata iki
Jatian Jesossen jato yoia iki
Jatian Jesossen jato yoia iki
Jatian jabaon Jesús yokákana iki
Jatian Jesossen jato yoia iki
Ikaxbi Jesossen jato yoia iki
Jatian Jesossen Pedro yoia iki
Tsonki mia aká jaskáakin onanta
Jatian paranakin Pedron yoia iki
Jaskáakana Pilaton jato yokata iki
Jatian Pilaton jato yokata iki
Jatian jonibo saa ikana iki
Jatian Pilaton jato yoia iki
Jawe jakon maton biti iki
Jatian jato Jesossen neskaa iki
Ja ainbaon xinannara iká iki
Jainoa jato Jesossen yoia iki
Jatian Jesossen jato yoia iki
Jatian Jesossen jato neskáa iki
Jatian Jesossen jato neskaa iki
Jaskáakanabi Jesossen jato neskáa iki
Jatianra wetsan Jesús kexana iki
Jatian Jesossen jato yoia iki
Jatian Jesossen jato yoia iki
akin Jatianra jabaon yoia iki
Jatian Jesossen jato yoia iki
Jatian Jesossen jato neskáaka iki
Jatian ja ainbaonbiribi yoia iki
Jatian Jesossen jato yokata iki
Jatianra Jesossen jato yoia iki
Jaskáa jato Jesossen yoia iki
Jaskáatanan jato Jesossen yoia iki
Jatian Jesossen jato yoia iki
Jatian ja bakeranoman aká iki
Jaskáakana jato Jesossen yoia iki
Jatian Jesossen jato yokata iki
Jaskáakana jato Jesossen yoia iki
Jatian Jesossen jato yoia iki
Jaskáakana jato Jesossen yoia iki
Miaki jawekeska iki maestró akin
Reteti riki iki saa iki
Jaskáakana Pilaton jato aríbaa iki
Jaskáakana Pilaton jato yoia iki
Jatian Jesossen jato yoia iki
Jainxonra Ibo Diossen yoia iki
akin Jatianra jan yoia iki
Jatian Abramman neskáakin yoia iki
Jaskáxon Ibon neskáakin yoia iki
Jatian ja xontako neskáa iki
Jaskáaketian Rakelnin aká iki neskáakin
Jakobnin jaskáaketian Labánman yoia iki
akin Jatian Jakobnin yoia iki
Jaskáabi Esaúkan aká iki neskáakin
Jaskáaketian Jakobnin Esaú neskáa iki
Jato jaskáakin yoiabi neskákana iki
Jaskáakin yoibekonketian jato neskáa iki
Moa pikánon jato metexonkanwe akin
Jaskákanainbi Josekan jato yoia iki
Jaskáakana Josekan jato yoia iki
Jaskákanaitian jato Josekan yoia iki
jimi mai iki iká
Jatian Pedron jato yoia iki
Neno riki ea Ibó akin
Jaskáa ninkáxon Ananíassen yoia iki
Jaskara ikenbira Pedron neskaa iki
akin Jatian ángelnin yoia iki
Jatian Pedron jato yoia iki
Jainxon neskáakin jato yokata iki
Jatian Pablon jato yokáribia iki
Jatian Pablon jato yoia iki
Bakix yoyo ikaitian ninkánoxiwe akin
Ea riki koxi xinanya iki
Jatianra Jonassen jato neskáa iki
Jaweki en mato yoiti iki
Eara min akintinin keenyamai akin
Maton akintininra ea keenyamai akin
Jatianki en jawe ati iki
Jatianra Boozsen onantiakin yoia iki
Eara raketi saki ikai iki
Jaskáa pekáo en yokáwanke 
Jainxonra xinankin peoa iki 
Joní enra mia jakonmaama iki
Rakéyamawe María Diossenra mia katóke
Jabora moa mawáyamai jatíbitian janoxikanai
matora joxon oxaa keskábo nokonake
Iamaxon yapa yokákenbi ronores menikin
Matonra ninkánoxiki wetsanko wetsankobo reteanankanai
ja beparanmeetaibo ati keskáakinribi kastiganoxiki
Janra jakon tee ea axonke
Jainxon Lean aríbaa iki bakeakin
Jaskáketian metsonxonres Damaskoain bokana iki
Ikaxbi jaskarabo akin jakonxamanhakin akanwe
Jawe jakon jawéki en bia
Mia riki jatíbiainoa jonibaon Apo
Jaskati yoyo itira jakonma iki
Miaki Dioski rakéyamai miaribi kastigankanabi
Nokon jane riki Jakob akin
Maton reken papaxokobo ipaoni keskatiboribi
Jatian kepenxon oinnax ratékana iki
Ikaxbi jan jato yoia iki
Ea riki rekenainoa itan senentiainoa
Eabira jaskara jawékiboki koxiti atipanke
Jatianra jabo ikonbiresi ratékana iki
Mato jaskáai noa joáma riki
Jawekeskaxonki tson yoiamabi en onantiki
Joi akaibo ramiakatitai Pablon yoia
Jaskákinra maton ea iresabires xinannai
Jesossen jawen mawáti jato yoia
Ramamein en jawe ati iki
Nobépari banéwe moara yametai akin
Ja jonin Bakera jato yatanmanoxikanai
naikanxonbi Ibon ángelnin kenaa iki
Japekaora moa Lea tooyamaa iki
Jaskata pekáora ea joríbati iki
Jaskarabo ayamaaxa mato jakonbires itiki
Jaskáxonra Booznin Rot bia iki
Jaskara oinnax jonibo ratékana iki
Ja kenaa jonibaon jawékiayamai iki
Tsoa jonibira ocha ayosma yamake
Jatian bokanketian jabaon yokákana iki
Nokon anibora fariseobo ikana iki
Jaskati pikókanara iká iki neskara
Ja David iká iki profeta
Jaskáti kopíkayara ea joá iki
Lotán Sobal Sibón itan Aná
Timoteo jaskara iti Pablon yoia
Jan katotabora mawayamai jati iki
Ja Esaú meraxon jaskaakinbires yoinoxikanwe
Mato kixpinnon mananman botankanwe akin
Jara jatíbitian jaskara inóxiki iki
Jaskáatianbi wenítaanan Mateo jabé kaa iki
Wetsabo betan iresai jonibo riki mato akin Jatian jan yoia iki
Jatian jato joi yoikin neskáa iki
Jaskara ibanon Non Ibo rabikanwe iki
Jatian Jesossen jaskáa Natanaelnin yoia iki
akin Jatian jan jato yoia iki
Jatian ja jonin jato yoia iki
iki Jaskakanaitian Pilaton jato yoia iki
Minki ea noia Jonassen bake Simón
Minki ea noia Jonassen bake Simón
akin Jato jaskáaketian Pedron yoia iki
Jainxon jato Jesossen neskáakin yoiribia iki
Jainoaxbi koxin neskati saí ikana iki
akinbo Jatian Jesossen jato yoia iki
Earin jan mia jato yatanmati akin
Nonra ikonhai Ibó akin abékona iki
Ibó ea biwé iki saí iki
Ea akinwe Ibó iki itoxia iki
Mato riki benchebo ixonbi jato ikinkasaibo
akin Jato jaskáa jatíxonbi yoikana iki
akin Jatian Ibon neskáakin yoia iki
Jawen janen kenaketian jan aká iki
Ja kenaxon neskáakin Isaaknin yoia iki
Jaskáakin yoia Isaaknin aká iki neskáakin
Ja kaxon jato aká iki neskáakin
Jaskáakin jonin yokata Josekan neskáa iki
Jaskáakin yokata Jodakan aká iki neskáakin
Jaskáakin yoia José iká iki neskati
akin Jato jaskaa ikana iki neskati
akin Jato jaskáakin yokata yoikana iki
Jaskara oinnax Esteban yoyo ika iki
Ea jaskáaketian en yokata iki 
Jawekeska yoimein ikai bochikira kanike iki
Ramara en mato neskara jawéki yoiai
Wixá meranra ikai Sara yoii neskati
Jaskara yoiira Diossen joi meran neskatai
Ja isinaitonin jaskáabi Jesossen yoia iki
Jato jaskáa Simón Pedron yoia iki
Jatian Minbiribiki rama jawekeska yoiai akin
Jatian Jesossen jato neskáakin yoia iki
akin Jatian Jesossen jato yoia iki
akin Jatian Jesossen jato yoia iki
Jatian jaskáakanketian jawen anibaon yoia iki
Ja min poira jakiribi jiriribiai akin
Jaskataitian ja jodío koxibo ikana iki
Pikoxon Pilaton jato neskáakin yoia iki
Jato jaskáa jodío koxibaon yoikana iki
Jatian Jesossen ja joni yokata iki
Jaskara iken kimixa peotaxoko non abanon
Jatianra Jesossen jato neskáakin yoia iki
Jainxonra westíora jonin neskáakin yokata iki
Bebonbiresakin noa Dioski koxiabo imawe akin
Jatian ja Ibon jato yoia iki
Jatíribibaonra ati iki mato neskáakinbo yoikin
Jaskati boxonra ja jonibaon yokákana iki
Mato jakonbires Dios betan ibanon akin
Jaskáakin pia pekáo jato yoia iki
Jatian nokobainxon Jesossen jato yoia iki
Eara keenai en mia benxoabanon akin
Ja bake ea neri bexonkanwe akin
akin Jatian ja benchen yoia iki
Min oinmatinra ea keenai Maestró akin
Jainoa jato Jesossen neskáakin yoia iki
Jatian ja sontárobaon koxin neskaa iki
Jainoax ja Kapernaúm jeman jaa jonibo
Tsoarin nato joni ikibo yoyo iki
Kikinxaman onanma itan benchebo riki mato
Matonki oinna nato xobo jaskáakinxaman akana
Jatianra ja Apon jato yoiti iki
Ea yoiiki mia iká Ibó akin
Jatianra Diossen namá meran yoia iki
Jatian jan ea neskáakin yoia iki
Jaskáakana jato neskáakin Jakobnin yoia iki
Jaskáaketian Lean aká iki Rakel neskáakin
Jain moa nokókanketian jato yoia iki
Jatian Esaúkan Jakob neskáakin yokata iki
Jaskákanketian Josekan jato yoia iki neskáakin
Jaskáabi Josekan jato neskáakin yoia iki
Jaskáaketian jawen papan aká iki neskáakin
Jatian Pedron yokata iki Ea yoiwe
Jatian ja Etiopeainoa jonin neskaa iki
Jama riki jawen ángelresa ibirai ikibores
Jaskakanainbi Pedrobiribi xepótiainoax kenati jeneyamaa iki
Westíora onankanama dios iki iká
Jaskara ikenra Wixá meran neskara yoiai
Enra mato noike jara Diossen onanke
Jainoax jakiribi neskati saa ikana iki
Jatian mato westíoranin ati iki neskáakin
Jaskáabi ja ofikialnin iokaxorakin yoia iki
Jesossen jaskáa ja isinaitonin yoia iki
Jatian Jesossen jato aká iki neskáakin
Jaskati jakonmai yoyo ikibo moa jenekanwe
Matonribiki ea moa chibankin jenekasai akin
Jaskáketianra ja joni koxibo yokakanana iki
Abraham riki non reken papaxoko akin
Oinkanwe kikinbiresakin noiabira iká ikibetin ikibo
Jaskáakin jato yoia jonibaon yokákana iki
Jatian Simón Pedron Jesús yokata iki
Jaskáakin jato yoiketian Tomassen yoia iki
Jainxon ja jaonmea onanai yoia iki
Jaskáakin jato salodantaanan Tomás yoia iki
Jainxon Simón Pedron jato yoia iki
Jaskáakanaitian jawetii fariseobaon jato yokata iki
Jainxon wetsa joni Jesossen yoiribia iki
Ea yoixonwe ea akini jonon akin
Jatian ja Ibon jato yoia iki
Jaskáakana koxin saí iki neskata iki
Jawetianbi jaskara jaweki Diossen imayamabanon ikibo
Jatian jaráa iki kanchis ja bakebires
Jainxamanra min jato yoike maestró akin
Tsonki mia tantax aka onanta akinbo
Jainxon jato joi yoikinribi neskáa iki
Jatian Joanman Herodes yoia iká iki
Jatian jaonmea onanaibaon Jesús neskáakana iki
Jaskáxon moa jato Jesossen raana iki
Jainxon Jesossen jaonmea onannaibo yokata iki
En jawe axontininki mato keenai akin
Kakin Jesossen jaonmea onannaibo yoia iki
Jaskáabaini jemaori pikókenbi atapabene keota iki
Ja joi yoikin jato neskaa iki
Ea kabánon ja isinai benxoai akin
Jainxon ja chanto joni yoia iki
Jato jaskáa jaboribi teeti bokana iki
Jatianra ja jakon jonibo ikanti iki
Wetsa netera Abram Ibon yoia iki
Jatian Ibon Abram neskáakin yoia iki
Jatian Saraikan Abram neskáakin yoia iki
Jainxon Diossen Abraham neskáakin yoiribia iki
Ikonrake jakon riki iki ikana iki
Papá akin Jatianra Abrahamman aká iki
Neno riki ea iki iká iki
Jatianra ja yonotinin neskáakin yoia iki
Jatian Labán betan Betoelnin yoia iki
Jatianra Rakel betan Lean yoia iki
Oinkanwe ja jatíbitian namataira joai iki
Jatian ja Josébiribi faraónman neskáa iki
Jainxon faraónman José yoiribia iki neskáakin
Jatianra non papan noa yoia iki
Jatian ja Isakarnin bakebobiribira iká iki
Jatian ja Gadnin bakebobiribi ikana iki
Jatian ja Beríanin bakebo iká iki
Jabaonki joi bexon noa yoiti atipana
Tson imaa keskáakinki mato baotizankana iki
Minki griego join yoyo iti onanna akin Jatian ea yoia iki
Jawe joiki min ea yoikasai akin
Ja Diossen Xinanman akai tee bechiteyamakanwe
Jaskara yoiira ikai Wixá meran neskati
Jaskáa ninkátaananra jawen rarebonin yoia iki
Jaweati matonbiribi ea noikin jéneboresti iki
Min rakáti bibaini katanwe akin
Jato raonai minbixbi raomeewe akin
Jaweranoabora mato ibirai enra mato onanyamake
Nokon Diossenra nokon Ibo yoia iki
Saolo moa jakiribi oinwe akin
Jatian jaon keenyamakin jabaon Moisés 
Papá Dioski itan mikiribira ea ochake
Jatíbi jonibora jaon manánoxikanai ikira inike
Nokon joniboiba kaxon jato neskáakin yoitanwe
Wetsabo betan ninkakannani jakanwe Dioski rakétaanan
Ja pikin texeakanabo tsinkikanwe yoyokooranake akin
Min rarebora ja janeya yamake akin
Ja ochaya jonin xobonra kake ikibo
Ja Paskoatian non pinon pitiatankawe akin
Jainxonra jatíxonbi Pilatoiba Jesús bokana iki
Ikaxbi jaskáibakanara moa kimixa nete iki
Ja isinaimabora raonmis joni benatinin maxkáyamake
Jatianribi jaonmea onanaibaon Jesús yokákana iki
Ja mai iki kenitabaona keneobaona kadmoneobaona
Rebeka janribi Isaak oinnax kamellonimeax pakéxon
Jawetiixaman en mia kopíatinki mia keenai
Ikonrake wetsabo menititianbi en miakaya menibanon
Ja amakaxamaira ea koxin sion ike
Ja Eskeva iká iki sakerdotebaon koxi
Mato jatíbi nóopatax iká mainmea jonibo
Jaskáakin raankenbi rixkionxonres jawebioma raanribikana iki
Jainxon ja xobo ibo neskáakin yoitankanwe
Ja bake pikotara benbo bake inóxiki
Enra mia yoiai rama ebé jayamawe
amorreobaona kananeobaona gergeseobaona jainoax jeboseobaona akin
Jawekeskaxon mato yoyo ikaibo onankanti iki
ikaxbi bain kakinra jato yoia iki
Basimara joti jake ja joti joni
Ea riki ja jain joni jayamainkoniax
Ikaxbi maton ochanbira mato mawánoxiki akin
Diossenra já rabiaibo jatíbitian jato noibai
Jaskara ninkatax oinni jonibo bokana iki
Jaskáketian yapa xoi pakex menikana iki
Ja mibé joi akaitonin mia jakonmaaka
Ja jenetiataitoninra wapóro toxbati peokota iki
Ibonra Amitainin bake Jonás yoia iki
Ikaxbi jawen titan jato yoia iki
Jawe iresaipanon mato esé onan jonibo
Jakon riki akin Esaúkan aká iki
Matora ikai moa jatíbi jawékiayaton xinanmeeti
Ikaxbi ja yosibaon akai keskáakinkaya xinankanwe
Jawen xepótibora neten xepóyamanoxiki jainra yaméyamanoxiki
Jainoax Aholibamá betan bakeabobiribira iká iki
Jaskara ikax miakayaki non apo inoxiki
Jaskáakin yoiara jabo jakiribi winikana iki
Kristo ikonhaa westíora jonira en onanke
Jatianra jawetianbi maton ea yatanyamaa iki
Jaskáaxon jawekeskaxon inonbires jawetiitani jato kixpinmanox
Ikaxbi westíora maton bootanibira manótima iki
Jaskáaketian ninkatax ja jodíomabo rarokana iki
Ikaxbi ja jaskaramabora Labánmanabo iká iki
Ja non Ibo Jesokristo joái kaman
Jaskataxa Felipe kaa iki Natanael benai
Sakerdotebó ramara nato esé matona iki
Isinaibokaya riki ja raonmis jonin akintinin maxkatabo
Ja Kristo jatíbitian rabinon akanwe jaskara ibanon
Jainxon Jesossen jan jato jawékiamaibo yoia iki
Jato jaskáaketian jodío koxibaon neskáakin yoikana iki
Jatian jabaonbiribi ja jawékiatinin keenkin yokákana iki
Jato jaskáaketian jaonmea onanaibaon yoikana iki neskáakin
Icha mai iboaa romamea apona riki akin
Jaskáakin jato yoia neskatibo yoyo ikana iki
akin Jatian jawen bake Esaúkan yoia iki
Jaskáa Isaaknin jawen bake Esaú neskáa iki
En xinanamatianbira mia kopíres ea bakeya banéke
Ja Labánman jaskáa Jakobnin aká iki neskáakin
Jaskáakin moa reteti xinantaanan ikana iki neskati
Jaskáakin yoiabi Jakobnin jawen bake aká iki
Ja Josekan jato jaskáaketian yoikana iki neskáakin
Jatíbi nato jawékibaonra noa moa paxkina iki
Ikon riki eara basima joti iki iki
Jaskara yoira moabi Isaías iká iki neskati
Ea ichama onpax meniwe en xeanon akin
Jesossen jaskáa ratéxon ja ainbaon neskaa iki
Jaskati ikana iki ja Jesús yoii neskati
Enra onanyamake akin Benche benxoaa fariseobaon yokákana
Jato kenamaa jawen anibo bekanketian yokákana iki
Jaskáakin yoikana Jesossen jato neskáakin yoia iki
Jainxon ja mawá Jesossen neskáakin yoia iki
Jaskáakin yoiketian ja ainbo Jesossen yoia iki
Jatian ja esé onan jonin yoia iki
Jatian ja mai koiranaiton neskáakin yoia iki
Jainoax ja joni neskati saí ika iki
Jaskáabi ja icha jawékia jonin yoia iki
Jatian jan ninkata jonibaon neskáakin yokákana iki
Jain ikanaitian ichaxon Galilea jonibaon chibankana iki
Jatian jaskátaanan jaonmea onannaibo jato yoia iki
Jatian jaiba bokanketian Pilaton Jesús yokata iki
Eara keenai en mia abanon benxoakin akin
Jaskáakana ja wai Ibon jato yoia iki
Ikaxbi ja xinanya xontakobaon jato yoia iki
Pikin senenhaxon ja meratabaon Abraham yokákana iki
Ikaxbi ja yonotinin jato neskáakin yoia iki
aka iki Jatian Isaaknin yoia iki neskáakin
Jaskákanketian ja Isaaknin jato aká iki neskáakin
Ea riki Esaú akin Jakobnin aká iki
Jaskara iken rama nobé neno banéwe akin
Ja maton papan aká iki ea yoikin
Ja Esaúkan jaskáabi Jakobnin neskáakin yoiboresa iki
Ja Esaúkan wetsa janera iká iki Edom
Jaskáakana koxin saí iki Jodá neskata iki
Jato jaskáakin yokata rabéxonbi neskáakin yoibekona iki
Ea riki José Non papaki jaréstaniparia akin
Nato bake rabéki tson bakebo iki akin
Jaskara ikenra mato jawekeskataxbi eki rakéti yamake
Jatianra Noemíman jawen baban ewa neskáa iki
Ikaxbi ja non Ibonra ea yoia iki
Moa ja xinanyamakanwe neskáakinbo en mato aká
Jaweati ja esébo Diossen Moisés menia iki
Matora ikana iki moa itibi keskati jakanabo
Nonra onanke ja Ibo neskati yoyo ika
Min bakera moa benxoke akin Jesossen aibata
Jaskarabo xinankanai onanxon Jesossen jato yoia iki
Jato jaskáa jodíobo koxibo ikana iki neskati
Jaskaketian ja jaonmea onanaibaon yoikana iki neskáakin
Kaxon Jesús bechixon Martan yoia iki neskáakin
Jainxon Jesossen koxinxaman neskáakin jato yoia iki
Jato jaskáaketian jaonmea onanaibaon Jesús yoikana iki
Ja Nazarethainoa Jesús benai riki noa akin
Ja Nazarethainoa Jesús benai riki noa akin
Jato jaskáa jatíbi neskati saa iribakana iki
Jaskáabi jawebi yoyo iamaitian Pilaton yoia iki
Jatian jaskáa Zakaríassen ja ángel yokata iki
Jainxon jato Jesossen neskáakin yoikin peoa iki
Kimixa panxoko ea meniwe en mia banexonribanon
Ikaxbira Diossen ja joni neskáakin yoia iki
Jainxonra ja wai koirannai joni yoia iki
Jaskáakin yoikin senenhaketian Jesossen jato yoia iki
Jawekeskaxonki ja wetsa jawékibo maton onanti iki
Jatian miakaya en imanon ikax eiba joá
Jato jaskáketian jaonmea onanaibaon Jesús yokákana iki
Jatian jaskara ikenki Tsoakaya kixpinmeeti atipana ikibo
Ramapari ja wetsa jawékiki yoinmeeta esé ninkáribikanwe
jatianra jakon ikantiakin xinanxonkin jato yoia iki
Ja Lámek ra rabé awinya iká iki
Jatí icharibira min chiní bakebo inoxiki akin
Jaskáakin yoixonbi Diossen Abraham neskáakin yoiribia iki
Jawe jawéki en mia menitinkayaki mia keenai
En mato yoiaipari ea ninkaxonkanwe Israel jonibo
Jaskatai oinxon neskáakin Pablon koxin yoia iki
Jatian ja apo Agripanin Pablo yoia iki
Ja maestronra mia neskáakin yokáti noa raanke
Abánon wetsan jawen tee bikin iki
Nokon kaya ea bixonwe Ibo Jesossé akin
Pedro nato yoinabo retexon piwé akin
Mia jan perakooti sawetaanan ea chibanwe akin
Min Ibo Dios tanayamawe iki akin
Ja Ibonra yoia iki ja nokon Ibo
Non Ibo Dios jawetianbi tanatima akin
Westíora nokon rawikan aká riki akin
Jakiribi trigo marokin bii botankanwe akin
Noabora Diossen chiní rarebobo iki iki
Non Ibo joti bai benxoaxonkanwe bai pontexonkanwe
Minbix noikaata keskáribiakin wetsabo noiwe iki
Jawen espada okenbekonbi kikin kenxoyatonra mato yoiai
 Noki reokooxon noa mapobanon ikibo
Ja Jakob nokoanan jakonhakinreskaya yoitanwe akin
Ikaxbi jatíribibaonbiribi fariseoboiba boxon Jesossen akábo yoikana
Jatian ea oinnaitonra jan ea raanaribi oinnai
Jatíbi ea jaskara iti yoiaibora senenoxiki akin
Jainxon jawen wetsa bake jaskáakinribi yoia iki
Jainxon xinankana iki paranhanan yatanxon Jesús reteti
Jaskara iketianra faraónman Abram kenamaxon yoia iki
Jaskáxonra moatianbi min xinanni keskáakin senenhakana iki
Ikaxbi Jesúsbiribi metotinin mai wixaires beota iki
Ikon riki jiriribiranoxiki ja mawatabo jirititian akin
Ikaxbi ratéyamanoxikanwe jaskarabo ikíbira nete senenamapari inoxiki
Nato jonibora yorayabo ikax jatíbitian jatimabo iki
Neskara ninkáxonra en mato yoiai nokon wetsabo
Jaskáyamakinkaya mato westíoraxonbo wetsabo mato xewinaton xinankanwe
Jatian moa xea xeakanainbi vino keyota iki
Jaweatiki jodío ixonbi min ea onpax yokatai
Kikinhakinra yoxinman ja joni iboa iká iki
Ja bokanainbi bechixon jato Jesossen salodana iki
Ja jene bei keyáinataitoninra wapóroribi toxbainata iki
Rakéyamawe ja ikainoaxbi bake winiaitianra Diossen ninkáke
Miara non iráke akai nokon keen Félix
Jakaya riki ja non jatíbitian jeneyamakin rabiti
Fariseobaon itan Herodesnin levadoraboki kikinni koirameekanwe akin
Jaskáxonra moa mai pikotai Noekan onanna iki
Moara ichaira nato neten ikonma profetabo pikókanke
Jabora jaskati riri ikaitian ninkatax tsinkíkana iki
Ja bewá ati jawéki senenbires ten ikaitianki
Jakopíra tsonbi chibanxon jato ramiati xinanyamakana iki
Jainoaxa weniti choronhinakainax moa nii peokoota iki
ja Kristo jiriaxon naikan jawen mekayao yakámaxon
Jaskáatananra já non chibanti jake jaki koxixonres
Nonra jaskáati atipanyamake jatíbi yoinabo tsinkitamapari iketian
Jaskáyamaikaya wetsabo betanbires noianani jaax akinnanani jakanwe
Jabaonra ja joi ikonhaa non wetsaboribi akinnai
Jatianparira ja joi akaibaon jatíxonbi onankanti iki
jatíbi jawékibora min jaki jenea iki iki
Jaskati yoyo ikaibokaya riki ikonkon Diossen jato kastigantibo
Jatian jabaonra ninkáxon ikonhanoxikanai akin jato aká iki
Jabaonra ja Pabloki jakonma xinankanai jawékibo yoikana iki
Jawekopiki ja Diossen mawábo jirimati atipana maton ikonhayamai
Jainxon jato paranti xinanyaxonribi non jato yoiamaa iki
Noa jaskati yoiira ikai jawen kirika meran neskati
akin jato aká iki Jatian jabaon yoia iki
Ja moa jaskáakin senenhayonax Labán iká iki neskati
Ikonrake en jato oinbatanon iki ikaini kaa iki
Jatian jato Josekan jaskáaketian Jodakan aká iki neskáakin
Paenaxa ikanai ikibores Joni icha tsinkitabo Pedron yoia
Mato rabintaninon ixonra akai neskarabo en mato yoikin
Matonki onanyama iká iki ja esekan yoiai joibo
Matora ja israelitabo mananman bokani keskati ikanamabo iki
Jatian jaskáakin xinankanai onanxon jato Jesossen neskaa iki
Jatian jaskara onanxonra Jesossen jato yoia iki neskáakin
ikibo Jaskáaxon moa jatonbiribi wetsa tsamabo akana iki
Jesossen jaskáa ja bebon chirankootaanan jonin yoia iki
Mato riki jakonmabo ikax rono kaita keská jonibo
Jatian ja icha jawékia jonin neskáakin yoia iki
Matobo riki jakonmabo ikax rono kaita keská jonibo
Jara min ointi jawékibiribi iki akinres akana iki
Ja bake pikota ointaanan Lea iká iki neskati
Jaskara oinkin senenhataananra ea moa jakiribi oxá besoibake
akin Jatian Pablon yoia iki Ikon riki akin
Jaskáaketian ja apo Agripanin Festo neskáakin yoia iki
Enra mato noike Irai Ibo Jaskatainbira maton yoiai
Ja oinnaxa ja patax iká ainbobo neskata iki
Jaskara iken koxiakin xinantaanan akonkin maton jakonmabo jenekanwe
Maton ea yoinon ixonra en mato neskáakin yokatai
Jaskatira ikai Wixá meran já yoii Dios neskati
Wixá meranra ikai neskati Westíora jonibira jakon yamake
Jaweki maton benai akin Jato jaskáaketian yoikana iki
Ja Barrabás iká iki retemis itan yometso joni
Neno riki iamaxon ono riki akinbo
Ja non Ibo keenaitian boxoni riki noa akin
Jato jaskáa jatobires yokakanani neskatibo yoyo ikana iki
Jaskákanaitian ja joni rabékan jato neskáakin yoia iki
Jatian Jesossen jato yokata iki Jawekeskaboki winota akin
Ja jawékiki en jato yoinwana eséki maton onanyamaa
Jaskáakin menikana jatíxonbi piax moa kikinni potókana iki
Jawe oinnikayaki mato jain joni jayamainko kaa iki
Non pan beyamaketianra ake noa jaskáakin yoikin ikibo
Mato riki jakonmabo ikax rono kaita keská jonibo
Jatíbi jaskarabo akinki min jawekeska xinanxon aká iki
akin Jenjen eara kaai akin jato aká iki
Ea riki ja min reken bake Esaú akin
Jaskáaketian jawen papa Isaaknin ja Esaú neskáa iki
Jawekeska atimayora jawéki en aká iketiankayaki mia jaskáyorai
Jaskáakin Jakob yoikin senenhataanan moa Dios kaa iki
Jaskáakin jato yoia jawen wetsabaon José neskáa iki
Jaskara ikenki rama ea jawe iti iki akin
Ja José moa joketian faraónman yoia iki neskáakin
Jaskákanketian ja Josekan joni koxin jato neskáa iki
Jain yakáxon jawen bake José aká iki neskáakin
Ja jatikaxbi jaskataibo ikana iki chonka rabé jonibira akin Jatian ja Ibon ea neskaa iki
Ea keenai riki mia jakonbires xabá xinanya itin
Ja neno iká mibé raenanaibaonra mia salodo bomai
Jakonhakin jato joi yoiwe tsonbi jakonmanin yointima kopí
Ikaxbi matonra ja jawékinin maxkataxokobo jawemabiakin jato xinannai
Ja mia benxoaxon oinmaa joniki minbiribi jawekeska yoiai
En jawekeskabo akenmabira ea omiskanai iki iká
Jaweatiki min jaskáakin ja sakerdotebaon koxi kewinai akin
Jaskara ikenra Diossen jawe jawékibi atipanyamaa yamake akin
 Noara Abrahamman chiní rarebobo ikibo iamakanwe
Jaskáaketian ja yoxin notsinkin neskáakin Jesossen yoia iki
Joní min ochabora en moa mia xinanxonyamai akin
Min ocha akábora en moa mia xinanxonyamai akin
Jainxon jawékiki yoinhanan jato Jesossen neskáakin yoiribia iki
Jatian jaonmea onanaibaon ja Ibo neskáakin yoikana iki
Jatian westíora joni koxin Jesús neskáakin yokata iki
Maestró ja mia chibani boaibo jato notsinwe akin
Matonbira ake yoikin eara já iki ixon akin
Jatian jawen kimixa itin Pilaton jato yokáribia iki
Jatian jato chibani jatíribibo wetsa botenbo bokana iki
Jatian Jesossenmea onannaibo jatobires yoyo iki neskákana iki
Jawetian kamanki mato jaskara iketian en teneti iki
Ikaxbi jatíribibora Jesúski ramitires jansoibo ikana iki neskati
Moara janbixaman yoike wetsabaon yoitininra moa noa maxkáyamake
Jato jaskáatanan ja sontárobaon koxi Jesossen yoia iki
Jato jaskáa ninkaxon Jesossen ja fariseobo yoia iki
Jawekeskaxonki maton jakon jawékibo yoiti iki jakonmabo ixonbi
Jaskáa pekáo ja apon jawen yonotibo yoia iki
Jatian japekao iká riki jaskataniribi jara ikai neskati
Nokon xinan meranra ea ikonbiresi onisai mawákasnon kaman
Ja mato jaskáakin yoiara ikonma iki Matora mawáyamai
Ja min biti jawekira iorai icha inoxiki akin
Rabé chonka kilo harina jakonxaman bixon panhawe akin
Jaskara ixonra Saran osán teneyamakin osántaanan xinanna iki
Nokon ibon xobon moa ea jakiribi rankanwe akin
Ramara nato baken benekin en Ibo rabiai iki
Jaskara iken ja Jakob Ibon yoia iki neskáakin
Ja Jakobnin bakebo riki kikinbires jakon xinanya jonibo
Ja Isaak mawata iki pacha posaka chonka baritiayanix
Jaskaribiira Sibónman bakebo jaribaa iki jabo iká iki
Jaskara ikax ja jonibaon joni koxibora iká iki
Ja non wetsara moa mai kini meran yamake
Ja kopí ja maton namábekonapari ea yoikanwe akin
Jaskarabo namá meran ointaanan moa faraón besoa iki
Jatian jaskákanaitian jawen wetsabo Robenman jato neskáa iki
Non sontárobaon koxi kapitán Kornelion raanara noa bekanke
Neke Makedoniain xitáxon noa akini jowé akin akai
Jawe jawéki yoiikayaki nato yoyo ikas joni jaskatai
Jaskáaxon ja joi benxoati xobonkonia jato pikoa iki
Ramapari mia jaskatabo yoikanai noa onantiakin yoiwe akin
Moa jayamai ea mawatakayara jakon iti iki iki
Jatian en yoia iki minra onanke Ibó akin
Nato xobon ikábo mato jakonbires ibanon akin
Enra mato onanyamake tsoabora mato ibirai akin
Ja nokon xobora jainxon oranti xobobiribi iki
Jakonma jonibo betanbi akanara yoikana iki iki iká
Nato jonira kikin jakonmaibires Dioski yoyo ike ixon
Ikaxbi nato riki ja min koríki akin
Ea riki Jesús ja min ramianoxon benai iitai
Pacha barril xeni akin Jaskáaketian yoia iki
Jayá senentiainbi ja wai ibon xinanna iki 
Ninkataibo ixon ninkákanwe akin Jawékikibo yoinhanan jato esea
Minbix noikaata keskáribiakin wetsaboribi noiwe iki iká
Rama ebé raroi jowé akin aká iki
Rama ebé raroi jowé akin aká iki
Japekáora ja mexkao ikábobiribi jato yoiti iki 
Wetsa jonin banaketianra wetsa jonin tsekai iki
Ja ebé piaibira eki jakonmaake iki iká
 Jawekopíki mato neno teetimabi iibaitai akin
oranaitiibi mato xinankin en Dios iráke akin jeneyamai
Matonra jatíribi netebo oxebo itan baritiabo nokóketian mekerespariai
Ja ochax jain joni jayamainkoniax mawánibokira iká iki
Jain iikanaitian non Ibon ángel jatoki pikota iki
Ikaxbi jato jakonma xinanmatima kopí ianman kaxon mixkitanwe
Jain jikixonra jainoax maroaibo jatíbi jato jokonhaa iki
Abramra Ibon jaskati yoia keskati Haránhinoax pikota iki
Jaskara iken jato imanon akanwe nobébi jato jamakin
Jatian nokotax jain nokókana xobo bochiki mapekana iki
Jaskataitian joni koxibo koxin saí ikax papókana iki
Jaskáatianbi jawen beronkoniax yapa xaka keskábo maana iki
Ja oxaibora yamé oxakanai ja paenaibora yamé paenkanai
Jatian ja wapóroninmeax kixpinmeetabora ikana iki posaka jonibichores
Ja Dios bebonxon yaméyabi neten jato jakonmaakin yoipachoai
Jaskáakanketianra jain weikanon ixon jato Jesossen yoia iki
Jakopira moa wanoxon jonin jawen anibo jeneti jake
Jainxonribi ja isinai bokanabo jatíbi jato benxoapakea iki
Jawekopí iorai sinataxki min beísa ikonbires jakonma iki
Jatian ramakan bakeya iki kaai kopí ebebonbires xinanmeetai
Jawen papa mawata pekáo jawen wetsa Jakob reteti
Jaskata iiti ja Tamar tootax rabébaon bakena iki
Ikaxbi ja Diossenbi jiria jonin yorara payóyamaa iki
Nato jonin jakonmaira aká iketianra en mato axonkeanke
Awinya ixon potayamawe jatian jayaoma ixon wanotiakin xinanyamawe
Jan mato onanmai joibora ikon ikax jansomabo iki
Westíora ainbaonra jawen bakenti nete nokoketian masábires teneai
Jatianra jaonmea onannaiboyabi Jesús ian kexa kaa iki
Wetsabaon oinnon ixonres jonibo bebonxon jakon teebo ayamakanwe
Abrahamman Sara betan bakeaxon janea iki Isaak akin
Jaskara iken ibanon ja en meniibata jawékiabi baneti
Jaskarabora jan aká iki Dios jabetanbi ixon akinna
Joi akaibaonra Kristo meranxon Dios rabikanti jake jatíbitianbires
Ja en mato noia keskatiribi wetsabo betan noianankanwe
Jatian jatíxonbi jaskara oinna jonibaonribi Dios rabikana iki
Iitainbi chosko jonin kixi jirioma joni bekana iki
Ja non wetsa riki yosixokoxonbi non papan bakea
Jatianra Ibon amaa aniyapan maioriakin Jonás kinana iki
Ja netebaonra jonibaon mawátibo benakinbi nokoyamanoxikanai mawákaxoraibira iamanoxikanai
Westíora fariseora jaa iki Nikodemo janeya jodíobaon koxiribi
Jawekopíkayaki maton onanyamaresai Pan yoiira iamake ea jaskati
Jaskataitianra wetsabaonbires inonbi nokoxon ea retekanti iki akin
Nato jaskara yoiaira jatíbi atipana Ibo iká iki
Jaskaa pekáora jabaon atikeskabiakin Ibo jawéki menikanti iki
Jaskara kopíra manata iki ratéti jawékira akai ikax
Ikaxbi Diossenra bebonbires jawen jakon xinanman noa akinnai
Ikaxbi ikonma sakerdotebaonres jaton waibo José maromayamakana iki
Jatianra rabé pacha pichika baritiayanix Taré mawata iki
Ja jonin Bakera joá iki manotabo jato kixpinmati kopí
Westíora joni itiki pacha ovejaya ikenbi itiki westíora manoti
Noara keenyamai wetsankoniax joxon min yoia keskáakin noa amati
Jatian ja icha jawékia jonin xinanna iki neskáakin 
Moa oxá besoa keskábo ikanwe akin jato aká iki
Neri ja bake ea bexonkanwe akin jato aká iki
Jaskáa Isaaknin yokata iki Jawerato nokon bakerin mia akin
Jaskáakin yoiabi ja Isaaknin jawen bake Esaú neskáa iki
Ja bake pikóketian janea iki Jodá jainoax neskata iki
Jaskara kopíra ja jonin anibaon ja koxibo yoia iki
Ikaxbi rama moa oinnon bokanwe akin jato aká iki
Jain kaax jawen anibaon joi ninkáxonai iki jenéyamaa iki
Jaskáaxon iráke aka iki ja joni iká iki Samariainoa
Jaskáakinbo jato yoiabi bebonbires yoitimai neskatibo yoyo ikana iki
Jato jaskáakin yokatabi bebon koxinbires saa ikana iki neskatibo
Ja min jato yoikin ataipari noa onantiakin yoiwe akin
Jakopí Isaaknin jawen bake Jakob jakiribi yokáribia iki neskáakin
Jaskáaketian ja jaton papa Israelnin jato aká iki neskáakin
iki Jato jaskáakin yoitaanan ja Benjamín Josekan neskáa iki
Ja onanmati jato ioa kaketianra faraónman jato neskáa iki
Pablo miara xinan keyotax iitai ayorakin kirika meeresai ikax
Jakon riki maton jaskarabo aká akinki en mato atiki
Jaskara kopí joi akaibobires ikax wetsabo betanribi noianani jenéyamakanwe
Jato jaskáa ja kini xepoa makan oke werankana iki
Jawen janen ayamakanwe jawen janera iti jake Joan akin
Jain kikinbo iti aká yakátiainkaya joáx yakáwe akin
Jatian ja jawékibo koirannai jonin neskáakin xinanna iki 
Jatian kaaibi moa benxoax westíora isinai joni banékiranribia iki
Mia keenxon nokon yoramea isin min ea benxoawe akin
Natora profeta Elías iki ikibo Jatian wetsabo ikana iki
Jato jaskáa moa jatí pan jaketian onanxon yoikana iki
Matonki ramakamanbi onanti atipanyamaa akin Benche joni Jesossen benxoaa
Jaskara iken Tsoamein iti atipanke kixpinmeeti iki ikana iki
Jatian jaskáakin akáx Jesúski xiroi neskati saa ikana iki
ja aká yoinabo jakon ikantiakin xinanxonkin neskáakin yoia iki
Jaskáakin jawen baken yoia jawen titan aká iki neskáakin
Jaskati kaxon Galaad janeya mananman jato Labánman nokoa iki
Jaskati moa jatoiba iakexon Labánman Jakob neskáakin notsina iki
Jaskáketian Hebrónhainxon Sikemhain raankin jawen papan José yoia iki
Jaskáaketian Diossen yoia iki Ea riki min papan Dios
Jaskáati ixonra jawen kirika meran neskáakin jato wixamaa iki
Jaskáakanabi ja bekana polikiabo Pablon neskáakin jato yoia iki
Ja Joanman jato baotizani keskatira noa iká iki akin
Jatian jaskáakin yoikanaitian Pablonbiribi jato onantiakin yoikin neskaa iki
Jainxon jatíbi ja maton akai jawékibo noimisti xinanyaxonxaman akanwe
Ja nato atipana ani koxiribira jato Diossen oinmaa iki
Jatian moa joketian ja wetsa jaonmea onanaibaon yoikana iki
Jato jaskákin yoia Jesús ikonhaayamai xiroi saa ikana iki
Jainxon wetsa jawékiki yoinmeeta esé jato Jesossen yoiribia iki
 Ja kizaña non mexaxontinki mia keenai akin
Tsonbi noa teeti biama ikaxa noa ikanai akin
Matonki ja Wixá meran yoiaibo jawetianbi yoyo akama iki akin Jaskáabi ja joni jawebi yoyo iama iki
Jawetianxamankayaki jaskarabo iti iki ixon min yoitininra noa keenai
Jaweki mia keenai baké akin Jatian Isaaknin aká iki
Dios bebon jakon inox chokixon moa wetsa chopa sawekanwe
Jaskara iken jawen papa Israelnin José neskáakin yoia iki
Jatian jaskáketian Jodakan aká iki jawen bake Onan neskáakin
Jaskáakin yoiabi ja non papan noa aríbaa iki neskáakin
Jaskati senenketian Israelnin jawen bake José aká iki neskáakin
Jaskáakin jato yoikin senenhayontaanan Jakobnin jawen bakebo yoia iki
Jatian jaskara iikinra Josekan jawen wetsabo yoia iki neskáakin
Ikon riki jatí kopíara noa ike akin aká iki
Jatian wetsa joi yoiti raanabo betan Pedron neskáa iki
Jatian jato betan kirika wixaxon bomakana iki neskati iká
Jawe jakonma akainkoniaxki noa jakiribi miki banéti iki akin
Jatíbi ja joi ikonhaa non wetsabaonra mato salodo bomakanai
Jatian ja roninra jawen sontárobo betan rabetax reteanana iki
Jaskarainxonra non onanti iki tsoarin onan itan ninkatai ixon
Jatíbi jawékikaya wetsaboki jakonmai yoyo iamakin itan sinakananyamakin akanwe
Noa jato xewinaton xinanmeemayamai itan jaskatax koiranmeeti noa onanmai
Ja Ibonra jaton akábobiribi jawen jonibo jato yoixonoxiki iki
Jawetianbira en mia potatima iki itan jenetima iki iki
Icha jawéki kopíra noa jodío joni iti jakon iki
Enra mia imaa iki icha jonibaon papa iti iki
Jatian jaskáa kopíki Diosra senenmaribi iki noa iti atipana
Jawen joi meranra yoiai ja Egiptonkonia apo Diossen neskáani
Jaskara yoira ikai ja Oseasnin kirika meran wixaa neskati
Jakon joni riki já ikibo Jatian wetsabobiribi iká iki
Mia ja kikinbires ochayabi pikota joninki akai noa axeakaskin
Enra mato yoia iki matobora diosbo iki akin
Jawekeska jakonma aká kopíki nato joni maton jaskai akin
Ibó keenxonra nokon isin min ea benxoati iki akin
Tsoa jonirin nato jaton ocha akábo jato soaxonai ikibo
Ja bimibo tsekaanan en jain benxoatira yamake ixon
 Jaskara ikenbiki jaweati maton ikonhayamaa iki akin
Ja jakonmabo xaran itira iká iki iki iká
Matobi riki ja neskara jawékibo oinna ixon jato yoitibo
Nokon jane riki legión emeran icha ikanai kopí akin
Jawe yoiiki mato jabo betan join iananani iitai akin
Jatian jakiribi jawékikiriakin yoinhanan esekin jato Jesossen neskaa iki
Ikon riki mia jodíobaon apo miara basi janoxiki iki
Abánon jabaonbi mato yoikin ja maton ea jaskáakin akábo
Jaskatax moa ian xitabaini boax Genesaret jemanko nokókana iki
Jatian jaskáawanaxbi moa wetsa xinan biax teeti kaa iki
Jaskaaka oinnax jaonmea onannaibo ikana iki ikonbiresi sinati neskati
Japekáo pikotabo iki Kesed Hazo Pildas Jidlaf jainoax Betoel
Jaskati ja Gerarhain kaax Isaak jainbipari jaai iakea iki
Ja Rakel betan akábiribira iká iki José betan Benjamín
Jabaonra jaskáakana iki jabo faraónmanbi jawékiati jato meniaibo ixon
Jaskáxon westíora raankana iki jaton wetsa José neskáakin yoiti
Saolo Saolo Jaweatiki akai min ea ramianoxon chibankin iki
Jato jaskáakin yoitaanan moa botankanwe akin jato aká iki
Minbixbi kenxo jawékinin chachikaatai keskatira mia iitai akin
Eara ochaoma iki jaskara iken matoribi ochaomabo ikanwe iki
En neskáakin xinannabo akonkin xinanxonmabi en akáboki maton xinannai
Min ochabora en mia xinanxonyamai akin ati iamax
Ramara ea min bake iti jisáma iki akin
Ramara ea jainoax pikóyantana xobonko ea karibai ixon
Min jemamea joni koxi jakonmaakin yoiamawe iki akin
Ja teetai joninra jawen kopí biti jake iki ixon
Ja min bake Josekanra ake neskara joi mia bemakin
Jatíbi nato jawékibora en aká iki iki xon
ja min rawibo en mia jatoaresmai kaman akin
Weníxon orankanwe ja tanakaatibo maton tenenon akin Jesús yatankana
Jatianra noa ibo banéti iki iki ikana iki
Eara ramabiora wanoke jakopira ea kati atipanyamake akin
Ja Diossen moa jakonhayona jawékibo kerasen yoinyamawe akin
Non Papa naikan iká jatíxonbi mia ikon Dios onanbakanon
Xokorespari ea manawe en mia keyokin kopíanon akin
Min zapato jopéwe ja mia chankatainkora iresama mai iki
Jawetianbira kerás jawékibo en piosma iki Ibó akin
Ibanon tsoabi jain yamaax jawen xobo xabábicho iki
Jaskáketianra ja sadokeobo Jesossen netémaa ninkatax fariseobo tsinkíkana iki
Jatíbi yoinabora rabébo Noé betan wapóro meran weikana iki
jawekeskaxonbira min biti yamake Diossenra onanke mia jakonma xinanya
Iikinra jawen atipana koxin ja maimea jato Diossen pikonike
Xinan meran keenai jakonma jawékinin imaara ikai mato jaskati
Jawe jakonrin westíora joni nato netemea jawékibo kaiayontaananbi mawata
Ikaxbi Jesossen metsonxon wenina ja bake moa nia iki
Nokon Ibó enra mia yoiai ixtonbires kayamai mia banépariti
Ea jakon kanon ixon min ea akonkin jakonhati iketianra
Ja wanoa benábobira ja wanoax jain ikainoax bokanti iki
Noa yoiwe jawekopíki noki neskara masá teneti jawéki joá
Noabora nato netén iamai winotaibores iki ixon jatonbi onantaanan
Non oranaitiibira jatíbi matoakin xinantaanan non Dios iráke akai
Ikaxbira moa neno yamake Moara jirike Oinkanwe jain aibakana
Kristo riki ja joi akaibo jato akinxon xinan animai
Jatian kaax ochochaa yakata iki jawen bake mawatai oinkaxamai
Jaskáakin yoixon jawen wetsa ointaanan José ikonbiresi onisa iki
Jakonresira iká iki ja Eliméleknin rarebo Boozsen wainkoxaman kaa
Ikaxbi nato jonibo jaweayamakanwe en keena bekana riki akin
Jaskáakin jato yoiabi ja Jakobnin bakebo keenyamakinbi parankana iki
Weníxon min rakáti yatanbaini moa min xobonko katanwe akin
Jan jato masá tenemai koinra jatíbitian jokoni jenétima iki
Jainxonra ja sakerdotebaon koxiboyabi jodíobaon koxibo jato tsinkia iki
Ja yoinabo axon Diossen oinnara jatíbi jakon iká iki
Jatian ja fiestatiibi iká iki Pilaton westíora preso jato pikoxonai
Ea chibanwe akin Ja ayorakin Jesossen já noia jaonmea onanai
Diossenra raroxaman imati iki ja ea ikonhaax eki koxii jenéyamaibo
Moa retekanwe ikires saa iki Pablon jonibo onantiakin jato yoia
Ja namá meran en jaskáaketianra ja ángelnin ea neskáa iki
Jatian Jesossen jato neskáa iki Wanoai joni jato betanbi ikenki
Kayamakayawe neno eibabikaya iakewe miara kikinbires jakon ebé iká iki
Eamein itiki rabiti ja esé senenhaax kixpinmeeta riki ixon xinannax
Oinkanwe nonra moa já jaweati atipanyamake Jatíxonbiorara moa chibankanai ikibo
Ja ninkaxon maton senenhati en yoiai nokon esé riki neskara
Jato jaskáatianbi moa oinbekona iki Jainxon jato Jesossen yoia iki
Jaskatax já ikonhakaxamaibo ikana iki Ikaxbi Jesossen jato yoia iki
Nato riki ja jawen papan jawéki jan biti retenon akanwe
Jatian moa pikin senenhaxon Isaaknin jawen bake kenaxon yoia iki
Jaskátaanan Isaak kexani Rebeka kaa iki Kaxon yoia iki neskáakin
Ikaxbira westíora nasikira noa tsakati kaai akin jato aká iki
Jaskáketian pichika itin iká ángelnin jawen trompeta xoon aka iki
Jaskata pekáo wetsa ángel joáx neskati koxin saí ika iki
Ikaxbi ja naikanmeax joá riki jatíbi jato xewina kikin joni
Ibó noa kepenxonwe iki Jaskáabira ati iki mato neskáakin
Neno riki imaxon ono riki ikibo ikantima iki
Boxon já bebonxonbi jakonmaakinbo yoii neskatibo yoyo iki peokookana iki
Ikaxbi jabaon jato betan banénon ixon teakin neskáakin yoikana iki
Westíora jonira wainko kaa iki bimi bero banakin masáa aaboi
Jaweakiki mato iitai Jaweatiki ja borro bake maton choroai akin
Min wetsa Abelki jawerano iki akin Jatianra Kaínman yoia iki
Jatian moa jatí baritia teexon Jakobnin aká iki Labán neskáakin
Jatian jaskara rania pikota karnero bakebo Jakobnin janbiribibo apakea iki
Jato Josekan jaskáaketian faraón yoixonkanara José kenaxon neskáakin yoia iki
Ikaxbi Ibonra yoiai Koiranmeekanwe eara westíora yometso ikai keskati jonoxiki
Matora jawetianbi jikitima iki ja en mato tantimati mainko iki
Jaskara ikenra kikinni Dioski koxiax noa neskatibo yoyo iti atipanke
Jawe jakon jawékiki non biai non jakina rebichi jato xatemaxon
Jatíbira benatipari pikókanti jake akin en mia aká ratéyamawe
Jaskataxa jaonmea onannaibo Joanhiba bokana iki boxonra neskáakin yoikana iki
Jain moa rabé nete winóketian jaonmea onannaibo neskáakin yoia iki
Min noa já pikoxontinra noa keenyamai Barrabaskaya noa pikoxonwe iki
Jatianra ja vino pae Jesossen tsitsia iki Jainoaxa neskata iki
Jainoax neskáribikana iki Jawen jonibo jato akinira Dios joke ikibo
Mia riki ja Kristo akin Já retekanti Jesossen jato yoia
Ibó jawerano inonbi mia kaaitianra en mia chibanti iki akin
Tson atipana koxi meniaton akanai ja matomea onanaibaon yoxinbo pikokin
Tsonki jato baotizanon ixon Joan raana iki Diossen o jonibaon
Minbi ninkáke ja icha jawéki kopí mia jakonmaakin yoikanai akin
akin Ikaxbi jabo jakiribi korosen awé Ikires saa ikana iki
Kakenbi akáxamakin Joanman yoia iki Minkayara ea ati iki baotizankin
Ja noibamisaibora Diossen raroxaman imati iki Jabora Diossenbiribi noibaxokoti iki
Jawerano inonbi mia kaaitianra mia chibani ea kaai Maestró akin
Koxiakin xinanwe joní min ochabora en moa mia xinanxonyamai akin
Kanaánman chiní bakebaon bakea bakebora iká iki jeboseobo amorreobo gergeseobo
Ja jonibo bekanai ointaanan Jodakan jawen wetsabo neskáakin yoia iki
Jaskarabo iká pekáo jawen yonotibaon joni koxi Josekan yoia iki
Jakopíra en mato banati berobo meniai maton jain bananon ixon
Noa neno ikábo riki min kikinhakin yanka yonoti jonibo akinbo
Enra non Ibo oinna iki janra ea neskáakin yoia iki
Ixtonbires tsinkiti bekanwe Sináma joni ikaxbira moa reteananai baneti iki
Neskara joibo jato yoiwe ja join yoiai keskati jakanon ixon
Hezrónra iká iki Ramman papa Ramra iká iki Aminadabnin papa
Jaskatax moa wetsa jemaxoko ikain bokana iki Jesús chibankasaibo ikana
Pacha sako trigora en ake akin Jaskáaketian yoia iki
Ea jakiribi joái kaman nato koríki maton teemakanwe akin
Ja esekan yoiaibo senenhai joniresa inóxiki jati neteya iki akin
Chosko oxeparira maxkáke nato trigo bimi non tsekati iki
Diossenra jawen ángelbo raanti iki jabaon koiraanan mia akinkanon ixon
Ja ninkataibaon ninkákanwe akin Jaskara kopí ja berokiriakin jato yoia
Ja Diossen ikinaton iti netera moa ochóma iki akin
Jainxon meskóakinbo ichayonkana iki Joi benxoai joni koxiboiba Jesús bokana
Oveja koirannai joni en reteketianra jawen ovejabo janbisnoxiki iki
Ja min jakon yonotinin yorara min payómatima iki iki
Jaweratoki jawéki akátonin rabíkasai rabíbanon ja non Ibon aká jawékininres
Ramara jain ea ipachoai nokon xobonko ea karibai ixon
Non Ibo bai benxoaxonkanwe jakonxamanhakin ja bai pontexonkanwe iki
Baké ramapari nokon wainko ova bimi tsekai teetanwe akin
Ja min rawibo en mia jan penítiaxonai kaman iki
Xokorespari ea manawe Ibó en mia keyokin kopíanon akin
Xinan meran akásti jawékiain pakémayamakinkaya Satanássen jakonmaanaketian noa koiranwe
Ja kanchis Diossen Xinanya itan ja kanchis wixtinyara ikai neskati
jainxon yoiribikanwe Noopekaora ja min yonoti Jakob joai akin
Jainra jato potaa iki ja jati kirikain jaton jane yamaabo
Jatian Jesús iká iki jeman nokotamapari ja jainoa Martan nokowanainkobi
Jaskataxa senena iki jaskaraton mawáti ixon moabi Jesossen jato yoipachoai
Westíora jemankoniax rawikanantaanan jatonbiribi tsamáxoko akáxa moa jainbicho ikanti atipanyamakanke
Koervo ranhibata pekáora mai tsosina onankaskin Noekan xotó raana iki
Jainxon trigoyabi ova jakonxamani xoxonon ixonribi mia Diossenbi oi bemaxonbanon
Jatíbi nato min aká jawékibora non xinannai jatíbitian itan jatíbiainxon
Ja wain teeteai joninra janpari ja banaa bimibo piti jake
Ja Diossenbi jawen atipana koxin Kristo jirimaa maton ikonhaa kopí
Jaskara ikenbira moa nete nokotai itan rama riki ja nete
Jatian ja sakerdotebaon koxi betan sadokeobo jatoki kikinni notsikana iki
Ramara non Dios oinyamapariai ikaxbi westíora netera jabixaman non oinnoxiki
Jaskara joi ninkatax ja joi akaibo jatikaxbi kikini rarokana iki
Jatonbi ikonma dios axon rabiaibaonra moa mia ikon akin jenekanai
Ikaxbi rama masá xinanyamakanwe tsoabira mawáyamai ja wapóroresa ikai jikii
Jatianra yapan poko meranxon Jonassen jawen Ibo Dios orana iki
Ikaxbi wetsa betanbires yoranxonra jawen yorabi jakonma imati ocha ake
Jaweratobaonki jakonhaxon jaton xobon mato biai jabaonra moa earibi bike
Jaskarabo ikámatianbira yatanxonbo mato masábo tenemakanti iki matora presoakanti iki
Jonira icha mebia ikaxbi westíora yorabicho iki jaskáribi riki Kristo
Jaskati moa jain joax jaaxa ea iká ochóma jati iki
Matonra akonkin onanke peokooti ea Asiain nokónontianbi ea jaskara ikábo
Jainoax jan teetaibobiribi ikaxa jatíbi jaton wakaboyabi jaton karneroboya bekanke
Jaskaribiakin rama maton yora Dios iboamataanan jakon jawékibores akí jakanwe
Jaskáyamakinkaya jakon jawékibo atires xinankanwe ja Dioski menikaata ainbobo ixon
Jabora nokona iki jatian jaweratoboki en menikasai jabora en meniti atipanke
Jatianra jawen ikinna joni jaskara atin já keenaixaman akaibores jato imanoxiki
Jato jaskáa jatobiresbiribi join iananax ja jatíribi jodíobo moa bokana iki
Jatian jatíbi jabo ja mananbo itan ja makanbo akí neskákana iki
Jainoaxa ja jonin Bake joá iki jara xeai itan piai iki
Jatianra jonibo ikanti iki ani manan itan maxko mananbo akí neskati
Jatian ja icha joni jaskáakin jato yoiai ninkataanan ratetax neskákana iki
Koríki kambianaibaon mesabo itan jainoax xotó maroti akanaboribi jato werananpakea iki
Weníwe Tabita akin Jaskáa oinhinabaina iki jaskáaxon Pedro ointaanan yakata iki
Jatian Ananías ea oinni joá iki joxon ea neskáakin yoia iki
Jaskara Kristo iti yoiira Dios iká iki jawen joi meran neskati
Ja banaa Diossenbi imaxona kikinbiresakin ixona iki jainoabaon banaa ikai bebonbires
Ja joékanra jatíbi jawékibo onantibires imai Jakopira Diossen joi meran ikai
Jaskara ikenmein Kristonra akai noa ochamakin iki noa iti iki Ikama
Jato jaskáaitian ninkatax ja jodío joni koxibo ratetax ikana iki neskati
Jaskara ixon ovejabo atin nokon jonibo koiranxon ea jato ikinxonwe akin
ikaxbi westíora jawékiresiki kikin bebonbires jakon jatian Maríanra ja jawéki katoke
Jatian jato jaskáakin yokatabi jaskáxamanhakin yoiti atipanyamaxon jatobiribi yokakanani neskákana iki
Jainxon jato yoia iki Maton ikonhaa keskára en mato imai akin
Jatian jaskáketian Diossenbi jaskáati xinan menia jawen papan aká iki neskáakin
Jawen baba rabé jaskáa pekáo jawen bake José aká iki neskáakin
Moara ja Kordero wanoti nete senenke jan biti ainbora moa benxokaake
Jabora moa westíora yorabicho keská iki ja jakon join jato imaa
Mia riki jatíbitian sakerdote jatianra wetsaresibiakin moa min xinantima iki akin
Jatian tsoakayarin mia Profeta Elías akin Jabi Joanman jato yoia iki
Jatian jato jaskáa jodío joni koxibo tsinkitax neskatibo yoyo ikana iki
Jaskati moa bokanketian jawen chonka rabé jaonmea onannaibo Jesossen yokata iki
akin Jaskara kopíra Herodesnin Jesús oinkaxoraa iki Icha joni Jesossen pimaa
Pichika jema ikinai joni koxi itira en mia janeai akin
akin jato Jesossen aká iki Esé onanbaon ikábo jato Jesossen yoia
Jainxonra jawen koxi xinan jato menipakea iki jan yoxinbo pikokanon ixon
 Ja min ea ribina moa ea ixton kopiáwe akin
Jaskáakin xinannax jeman pikókaini kaax akonbireskin masá xinanni Pedro winia iki
Ikonrake Diossenbira onanke ja en mia axonai akin Abrahamman aká iki
Jatian Jakobnin aká iki yoina koiranaibo jain ointaanan jato neskáakin yokákin
Jaskáakin yoikana oinxon jawen bake Josekan tari onantaanan Jakob iká iki
Non Ibo miibetan ibanon jainxon jawen jakon xinanman mato Diossen akinbanon
Jainxon ja sokota itin iká ángelnin jawen trompeta xoon aribaa iki
Ja bake keskáxokobo ixon chorix jawékiayamakin lechexokores jawékiai keskábopari iki mato
Ibó rama ja min yoia jawékiati noa jatíbitian menikin jeneyamanoxiwe akin
Matonra akai ja maton papan akai jawékiboresibi akin jato aká iki
Ja non reken papaxoko Abraham akonkin jato yoini joi riki neskara
Jato jaskáakin yoiabi jawen anibaon onanyamakana iki jawe yoiiki jaskatai ixon
Rama miinribi kaxon jaskáaxokotanwe akin Marta betan Marían xobon Jesús iká
Jainxonra icha jawékia iní joniki iká esé yoikin jato neskáa iki
Moa nenoax botankanwe matobora jakonma jawéki akí jakanabores iki akin
Nato wetsa joákaya ja mia jain yakata yakáti meniwe akin
Jatian jaskara ninkáxon ja jawéki ibon kenamaxon neskáakin yoia iki 
Enra Dios ikonhai Ea jaki bebonbires koxinon ixon ea akinwe iki
Rama ninkákanwe ja bero banaaki yoinmeeta esé en mato onantiakin yoinon
Mia Ibon imabanon Nimrod iní keská ikonbires yoinanin mecha iki ikibo
Jaskáakin yoiatianbi kárkel meranoa José pikoxon bexonkanti faraónman jato yoia iki
Jaskáabi jabiribi jaskáatin keenyamakin Jakobnin jawen bake José aká iki neskáakin
Saolo Saolo Jaweatiki ea ramianoxon min benai iki yoyo ikai
Já kopiresa xabáatanan non ochabo noa xinanxonyamaa iki Kriston aká jawékibo
Jatian jaweranoakayaki ea jan jatíbitian jamati onpax min ea meniti iki
Jaskati yoyo ikaitian ninkatax ja icha xaranmeax jatíribi ikana iki neskati
Ea akonkin noixonra ja en ati yoiabo maton ea axonti iki
Jaskáakin jonibo jato Diossen joi yoikin senenhataanan ja Simón yoia iki
Rama ea yoiwe Jawerato ja ribinya joninmein bebonbires noia iki akin
Nato riki nokon bake ja en katota já ninkáxonkanwe iki ikai
Nato joni non main apo itinra noa keenyamai akin akanti
Jatianpari ja ainbobaon xinankana iki ja Jesossen jato jaskáakin yoia joibo
Jatíbi noa jayata jawékibo potabeiranira mia chibani noa joá iki akin
akin Jatian ja polikiabaonribi bemanankibo timakana iki Jesús onanaxbi Pedro paranaa
Westíora joninra jawen mainko ova wai axon ja katemakin chiketa iki
Jatian Jesossen jakiribi jawékiki yoinmeeta esé yoikin jato aríbaa iki neskáakin
Jatian ja pichika xontako xinanhomabaon akana iki ja xinanya xontakobo yoikin
Moara ea westíora benbo bakeya iki Ibon ea menia riki iki
Papá minkayaki westiora jawekiaintanibires ea Diossen jakonhanon ixon ea yoixonti atipanyamaa
Ja ainbo nokoyamaxon ja jonin jain iká jonibo yokata iki neskáakin
Non jaskáakin yoiara ja Egiptonko joni koxi imakanatonin noa aibake neskáakin
Jatian jaskáakin jato yoia Jodá Josékirikaina iki jakikainxon neskáakin yokata iki
Jaskara iketian ja Misia mainbi winóbaini boax Troas jeman nokókana iki
Wetsatian joxon ja joi min noa yoiaitian mia non ninkáxononpari ikibo
Jainoax ja yoxin naikiaboribi jan taxnankana jatomeranoax ja yoxinbo pikota iki
Miki jakonmataibo neno bekanketianparira min yoiabo en mia ninkáxonti iki akin
Jawetianbira mato nokon jonibo moa rabintima iki Diossen Xinan joai yoia
Ja rikino nixi moa choxiketian mia sinataki min oinna jakon iki
Jabaon jaskáa Noemíman jato teaa iki Botankanwe nokon noi baban ewabó
Matora jawetianbi jikitima iki ja en mato jain tantimati mainko iki
Naikamea jawékiatira Moiséssen jato pimaa iki iki akin akana iki
Papá nato jawéki jato xinanxonyamawe jabaonra onanyamake jaton akai jawékibo iki
Papá ja ea jayáti min meniti jawékibo ea meniwe akin
 Ea noibawe Diossé eara ochaya joni iki akinres orani
Ea riki Kristo iki ikaibo Jaskaáxonra icha jonibo jato paranoxikanai
Jainxon Kristora xobo chicho joneta itinke akin mato akanabi ikonhayamanoxikanwe
Nato joninra tee peoa iki ikaxbira jankeanti atipanyamaa iki ikibo
Baké miara jatíbitian ebé iki Jatíbi ea jayata jawékibora minaribi iki
Ja koríki bichinxon ja chonkaakinribi bebonbires kaimaa joni menikanwe akin
Ja já betan korosen akana yometsobobira jaki xirokana iki Jesús mawata
Ibó nato riki min koríki chopanxoko kawaxonra en mia benxoaxona iki
Jope jemanko jonibo raanwe ja Simón akin akanai Pedro kenatankanon ixon
Eara Dios akin xinanhoma iki itan jato akinti xinanhoma joni iki
Matoribi nokon ova wainko teetankanwe enra mato senen kopíatiki akin
Jatian jato yoia iki Ayamakanwe ja kizaña mexakinra maton trigoribi mexanake
Jaskarabora winota iki Nazarethainoa akin Jesús akanti profetabaon yoikatitai senenti kopí
Ja Manasés betan Efraín jan akíni Diossenribi mato akinbanon akin
Jaskáketian en yokata iki  Enki jawe atiki Ibó akin
Ja kikin jakonxaman chopa ixton sawemakanwe meosotiribi sawemakanwe jainxon zapatoribi sawemakanwe
Ja bakix Egipto joni reteibata keskáakinribiki min ea retekasai akin
Jatian moa jaskáa pikókainkibi jan ichama ribina jonibiribi jan bechia iki
Ja joni reteyantankana iki non jato amaa maton noa iboamai akin
Diossen esé kikinhakin jato onanmaixamantonra xinanmeekanai jabaon jato onanmai jawékibobi onanaxmabi
Japekáora jakiribi joribanoxiki moa jaton ochabo soaxonima jaon manatabo jato kixpinmaires
Jatian Jawekiki ja ramatian jonibo en yointi iki Tsoa keskaborin jabo
Jatian jain westíora ikatonin espada tsekataanan sakerdotebaon koxin yonoti paxtea iki
Jawekopíki wetsabo maxkoxoko bepokootares min jato oinxonai miakaya aniositon bepokoota itinxonbi
Jatianra jonibaon xinankana iki ramabixokora soo ikai iamax mawára paketai ixonbo
Nato joira jodíobaonpari ninkata iki ramara ja jodíomabaonribi moa jatíbiainxon ninkákanai
Jaskara ikenmein ocha riki nato esé iki noa iti iki Ikámabobi
ja Lazaro kikini isinai yoikanabi rabé netepari ja ikainbi baneta iki
Jatíbi sakerdotebaonra netetiibi ichaakin yoinabo retekanai jaskaraton jawetianbi ochabo soati atipanyamakenbi
Ja napomeax maxiki nokóti iká iki westíora pacha metrores jawen ochó
Ikonrake ea iki kaai keskatiribira mato onitsapinoxiki itan mato mawáti iki
Jaskáketianra Abraham jainoa jonibo jakon iketian jakiribi jato bebon beókaina iki
Jaskara kopíra en yoiai matobo jawen joni itinra moa Diossen keenyamanoxiki
Jain ixon jato joi yoikanara icha jodíobaon itan jodíomabaonbi ikonhakana iki
Ja jonin Bake jokinra kaná chopékin jatiobi nai tenabainai keskáakin tenanoxiki
Ikaxbi ja ratéti jawékibo akaitian oinnax itan Dios rabiti xobo meranoax
Jara iká iki orobires maiti sawéya jainoax westíora hoz kenxo tsomáya
Jawe jakonmabi min noa atima jawetianbira mia teakin non sinámaama iki
Nonra atipanke akin Nato riki ja Jesús ikai keskatiribi onitsapikanti yoii iká
akin Jaskáaxon ja tsinkiti xobonkonia ja joni pikokana iki Xinan meran benchebo
Jaskara ixon nokon jonibo koiranhananbi ea jato ikinxonwe jainxon ea jato onanmaxonribiwe
Ratéyamakanwe enra onanke ja korosen aibakana Nazarethainoa Jesossen yora oinni mato bekana
Asákanabiribi iká iki Josafat Josafatnabiribi iká iki Joram Jorammanabiribi iká iki Ozías
Wanoya itan benoya ixon wetsa betan yoranyamakanwe iki Moisés yoyo ini
Jakob iká iki chonka rabé bakeya Ja Lea betan bakeabora iká iki
Jainoax ja Kesareanko nokotax ja Jerosalénhainoa joi akaibopari jato oinni kaa iki
Jatian ja ianxoko kexá iká iki jain otati pichika peota akana keoyoa
Jan neaa chopabo choroxon jenekanwe ibanon kaai akin Jesús yatanoxon xinan akana
Jainxonra non Ibon koxi xinanman jato tenaaketana iki jatianra kikinni ratékana iki
Eara keenai Benxowe akin Jaskáatianbi ja jonin lepra isin moa benxoa iki
Jato jaskáabi jawebi yoiti atipanyamaax netéreskana iki Wanoti fiestanko chaniaboki yoinmeeta esé
Minra moa onanke ja senenhati Diossen yoia esébo Ja esé meran yoiai
Jatian jainxonra ja pitibo moa maton ati iki akin jato aká iki
Matonki ja maton oveja westíoraxoko tantiti netenbi kini meran kaketian biamai iki
Noa jaskáyamawe mato non Ibo iketianra en mato yoiai noara jain kayamai
Jaskáaketian jawen awin Rakel yometsoa ikenbi onanyamaxon Jakobnin neskáakin Labán yoia iki
Jeús Jaalam jainoax Koré Ja Aholibamá iká iki Anákan bake Sibónman baba
Jain kaxonra jainribi jato jakon joibo yoikana iki Listrainxon Pablo makanman tsakakana
Jatian matobora nokon jonimabo iki akin jato aníainxonribi jato yoikanti iki
Moa jaskáakin axon ja yonokaatai jonin ja jan yonoai joni yoia iki
Jaskáakanabira jawen kimixa nete itin ea jiriribiti iki akin jato aká iki
akin Kanchis panra jake Jainoax jaweti yapaxokoribi akin akana iki jawen jonibaon
Jaskara iiti moa Isaak wetsa main kaa iki Beerseba akin akanai main
Jain oxaxon namá meran oinna iká iki naikameaxbi joax maikibi nokota tapiti
Ja Ikonionko nokotaxa Pablo betan Bernabé jodíobaon tsinkíti xobo meran jikibekona iki
Kristonra noa xabáa iki jan tsokas atibo yamaax noa xabáxamanbo jakanon ixon
Imenyati atipanke ja Nazaret jemameax noa jan jakon jawéki bexonti joni pikoti
Neskara yoii iká riki ja bero banai joniki yoinkin en mato aká
Joní ja min yoiaira en onanyamake tsoa joni yoiira mia ibirai akin
Jaton jawékiati jaton bolsa jaton koríkibi Jaton bastónbores boti jato yoia iki
Diossenra jatíbi jakonhanoxiki ja taxín axon iamaxon chiikan menoxon jawéki jakonhati keskáakin
Jawekeskataxki ja Kristo Davidkan bake itiki ja Davidkanbi Ibó akin akai ikax
Nato jawékibo kopíra mato jatíbi Diossen kastiganoxiki Jerosalénhainoa jonibo kopí Jesús winia
Dioski koxiaronki ikira ikai ikonkon jaon keenai ixon abanon rama Diossen kixpinmakin
Diossenbi yoibanon tsoa kopíkayarin ixon mia kopírin iamax ea kopírin ixon akin
Mia kopíra akai ea Agarnin omískin Enbira mia menia iki awinhanon ixon
Ja jodíobora Diossen jato jenea iki noabo jawen joni imati kopí ixon
Ikaxbira jatí icha joni betan jaxoko senenti jisáma iki akin aká iki
Jato jaskáa ja jodío koxibo sinati jakonmaibo Jesúski yoyo iki peokookana iki
Jawekeskaxonmein atiki non pinon ixon nato jonin jawen yora noa menikin ikibo
Tsoa ja mato betan itinatonki ea yoiti atipana ea ochaya iki ixon
Ja icha mai iboaa romamea apoyabichoresiki noa Wetsa non apora yamake akin
Jatíbi reken bake pikotaibora non Ibonabiribi itiakin meniti iki iki ikaitian senenhakin
Jatian Jesossen Dios rabiti xobo meranxon jato esei iikinbi jato yokata iki
Jatian moa yametaixoko jawen chonka rabé jaonmea onanaiboya Jesús jain nokota iki
Ja winiaibora Diossen raroxaman imati iki Jabora Diossenbi jaton xinanbo tantimati iki
Westíora nete teeta betan senen en mia kopíatira moa non xinan abékonwanke
 Jainra moa wanoai joni joái bechii bekanwe iki saí ikanai
Jaskatax Pablo betan Bernabé ja joi akaibo betan jain basi baneta iki
Jatian kaax Sirakosanko noa nokota iki jainra kimixa neteres noa ikana iki
Nenoax chosko chonka netera Ibon nato jema keyoai akinra jato aká iki
ja Kristo Jesossen janenkora en mato noia xinan jatíbitian mato meran iki
Jatian mato benoyabora en mato yoiai ja maton benen yoiai keskatibo ikanwe
Ja onannaxbi onannama keskati noa iká iketianra jaribi noa onannama keskati inoxiki
Mato riki ja esébo senenhaax jakon jakasaibores Jaskara ixon ea rama yoikanwe
Jaton xinan meran benota keskábo ixonra en jato eseabo ninkákaxamakanai akin
Ikaxbi Westíorabaonkayara onanna iti jake ja en xinannai jawékira jakon iki ixon
Ea keenai riki noa jan jakonbires jamai Diossenbi mato westíorabo jakonbires jamatinin
Ja Kretainoa jonibo riki jansobo jakonma yoina keskábo naxki itan chikixbo iki
Jatian moa nete xabáketian Galilea main kanoxon xinanna ikax Jesús kaa iki
Jatian jaonmea onannaibaonbiribi ja Jesús jawékiamakaskin natotanibires piwé Maestró akin akana iki
Ja nokon Papara jawetianbi teeti jenéyamai jaskara kopíra earibi teeti tantiamai akin
Jaskara ikaxa rama ea karibai ja nokon Papaiba akin jato aká iki
Ja min ikon joi meranxon jakonmainoa jato tsekawe min joira ikon iki
itan ja non Ibon jato akinti nete nokota jato yoiti iki iká
Ikaxbira Jesús tsoabi yama ikainkobo orani kakatiai Kixi jirioma joni Jesossen benxoaa
Jatian kaax nokóxon jaton xobon jikixon jato salodankin maton jato neskáati iki
Jabaonbira mato yoiti iki ja maton ea jaskáakin yoiara jakonma iki ixon
Jainxonra ja Dios rabiti xobo meranxonbo netetiibi Jesossen jato joi onanmaa iki
Nato jonira non nokoke non kaibobo jakonmaakinbo tsokásmaxon jato saa imai iitaitian
Jainxon zapatores saweti jato yoia iki Ikaxbi ja saweti wetsa chopares botima
Ja jonin xinan meranoaxkayara ikai jakonma xinanbo pikoti Ja xinanbo riki neskara
Jaskatax ja kanchis wetsabi ja ainbo bixon jabé bakeaamabi mawati keyókana iki
Yamarake wetsa neskara esé xewina japari non senenhati akin jato aká iki
Maestró oinwe nato makan akana ani xobo jainoax jawen chikéribi metsáxaman akin
Matonbira moa ninkáke Dioski jakonmaibires yoyo ika Jawe keskaki maton xinannai akin
Ja xobon jikikinra Diossen mato jakon imabanon akin maton jato ati iki
Jaskatira ikai ja profeta Isaíassen yoini joibo jatoiba seneni Jara inike neskati
Jatian jato jaskáakin yoia boxon jawen yonotibaon kárkel meranoabi Joan textekana iki
Jawekopíki mia rabé xinanya iká Miara eki kikini koxiama iki joní akin
Eara keenai nokon mainko itan ea jain iitibi joníain min ea raanribitinin
Jatian ja Labánman ayorakin jawen jawéki benai ointaanan Jakob sináxon neskáa iki
Jaskáakanabi jato yoia iki Eapari ninkakanwe en namáwana jawéki en mato yoinon
Jatian jaskara ointaanan jakiribi banékainxon ja Robenman jawen wetsabo neskáakin yoia iki
Jaskara jawékibo winota pekáora jatíbi jonibo nokon Xinan en jato meniti iki
Diossen joi mato yoikin riki maton xinan meran non bero banaabo keská
Jaskatax ratéxon Tsoarin mia akin Boozsen aká iki Jaskáa Rotkan yoia iki
Bakeranon ixon min jakonma ati xinannai jawékibo min xinan meran joáinbi ayamawe
Kárkel meran iketian ea oinni mato kaa iki akin jato atiki
Matonra ake kikinhakin onankin ja nokon awin Rakel betan en rabé bakea
Ea riki ja Nazarethainoa Jesús ja ramianoxon min benai iitai akin
Ja kanchis nete itinra jatíbi jawen teebo senenhayontaanan Dios tantia iki iki
Ja min Ibo Diosbichores rabiananbi jabichores jawen keenabo axonkanwe iki akin
Jatian jakiribi yokátibo moa onsatankana iki Tson Bakerin ja Kristo ixon yokákana
Non Ibo Diosbichores rabikanwe itan jabichoresibi jawen keenabo axonkanwe iki akin
Jaskáa jakiribi Pedron paranaa iki jaskatatianbi atapabene keota iki Pilaton Jesús yokata
Ea rarokinkanwe enra ja nokon koríki manota iká moa merake akin
Ea riki Kristo Moara nete senenai ikibo Ikaxbi jato ikonhayamanoxikanwe
Mibé joni noiwe ixonbi ja min rawíbichores omiswe iki iká esé
Ikaxbi jaweratobaonki akinnon ixon ja non Ibo yokatai jabora kixpinnoxikanai iki
Ja Korderonin wanoti fiestanko kenaabora Diossen jato raro imati iki akin
Jaweatiki Ibó Ibó akin maton ea janeai nokon keenai keskábo axonkinmabi
Ea rarokinkanwe ja nokon oveja manota ikara en moa merake akin
Non lamparinbora moa nokaibixoko iki maton xeni ichatamaxoko noa menikanwe akin
Min chiní rarebobo kopíra jatíbi jonibo en jato jakon imanoxiki akin
Nokon mekayao yakáwe ja min rawibo en mia jatoaresmai kaman iki
Non wetsa chiní boyamaax moa jaiba noa nokótima akin aká iki
Non Ibo Diossenra mato xaranmea westíora maton rarebo ea keská profetaribi imanoxiki
Enra mia yoikin jeneyamai papa Abraham nokon papan xobonko ea Lazaro raanxonwe
Ea riki Abrahamman Dios jainoax Isaaknin Dios itan Jakobnin Dios akin
Eariki min reken papaxokobaon Dios ja Abrahammana Isaakna jainoax Jakobna iki
Nato joni riki ja Diossen atipana ani koxi akin akanai ikibo
Bexon ja jaweti Jesossenmea onanaibaon mechokiixonmabi piaitian oinxon jaxoko jato yoixonkana iki
Ja Diossen joi ninkáxonbi onanyamaresaibora yoxinman joxon ja ninkákana joibo jato xinanbenomai
Ja jonin Bakera jatíbi jawen ángelboya penébires joáx jawen penébires yakátinin yakánoxiki
Jatian ja tantiti nete xabáketianra sakerdotebaon koxibo itan fariseobo Pilatoiba bokana iki
Jatian jawékiatinin iti peokootamatianra Josekan jawen awin Asenat betan rabé bakeaa iki
Ikaxbi jaskáaxonresa Diossen senenhaa iki ja Kristo mawáti jawen profetabo meranxon yoini
Jaskáketian jaton koxiyabi polikiabo bokana iki Kaxonbi makaman tsakakanaketian rakékin jaweayamakana iki
Ja Listrainra iká iki westíora chanto joni jaskábi pikota ikax jawetianbi niosma
Ikaxbi Diossen oinnara benbo ainbooma iti atipanyamake itan ainboribi benbooma iti atipanyamake
Moa mainko potaa ixonra ja roniman benbo bakeya ainbo ramianoxon chibana iki
Moa Jesús korosen axon ja chosko sontárobaon westíoraxonbo jawen chopabo bipakekana iki
Enribira ja peokootainoabi kikinxamanhakinbo onanboxon jakonxamanhakin en mia wixaxonai nokon keen Teófilo
Enra jatíbi nato jawékibo itan nato jemabaon ani jawékibo mia meniti iki
Jain nokotax moa Jesús mapetaitianribi pantionhainoax yoxin naikia joni jaki joá iki
Ja jonin Bakera jonibo yatamaxon retenoxikanai ikaxbira kimixa nete itin jirinoxiki akin
Jatian Lean jakiribi wetsa bakearibaa iki ja bake janea iki Leví akin
Jatian jaskati Egiptoain boax ja israelitabo Gosén main jaax ikonbiresi kaikana iki
Ikaxbi ja wanoya joninra nekeabi jawékibo itan jaskáaxon jawen awin raromatibiribi xinannai
Jaskara ikenbira non ninkáke jatíribi matobo teekaxamai ja atima jawékibores akí kawantanaibo
Jaskati ikonbiresi jenetiaxonra jatíbi nato mainmea ani manan keyábo keyokin mapoa iki
Jaskáaxonbi jawen jonibaon pozo bichina iketian Abrahamman ja yoikin Abimelek aká iki
Ikaxbi járibi jodío joni onanax jatikaxbi rabé hora neskati saa ikana iki
Israelitabora nato neten jatíbiain janbisakana iki jaskáaxa nokon mai pakexbo menianankana iki
Jaskáaxonra jatíbi jawen jawékiboya ja Jabok janeya paro keiba jato xitámaa iki
Jatian nenora itinkanke ja non Ibo Jesús noobetan inontian jatíbitian nobébi iikiranabo
Jaskáxon wetsabaonribi ja eki menikaata jatíbiainoa jonibo betanbi non Ibo benakanon ixon
Arfaxad kimixa chonka pichika baritiaya iketianra jawen benbo bake Sala pikota iki
Maton ea yoiketianra enribi mato yoiti iki tson yoiatonki jaskarabo en akai ixon
Jain kaxonra chomon onpax boai joni maton nokoi kaai ja joni kaaitian chibantankanwe
Jaweatiki maton Maestron ja apo kopí yokáxonaibo itan ja ochaya jonibo betan jawékiai
Ixtokanwe mato kixpinnon Pekáori oinyamakanwe ja mai texanpanin kaai jawekeskataxbi jaweranobi chankayamai botankanwe
Ja jawen reken bake manáon jaskáamaxon jawen papa metsontaanan José iká iki neskati
Miakaya ja Israel jonibo axeai ixonbiki ja en mia yoiai jawékibo min onanyamaa
Jatian ja jodíobo Samariainoabo betan jakoni raenanyamakanai iketianra ja ainbaon Jesús neskaa iki
Bexonra jaskáxamanxon onanti atipanyamakana iki ja joi akaibo jaton joibaonribi yoyo ikanaitian ninkatax
Neskara joi en mato yoiaira kikinbires ikon iki ja joi riki neskati iká
Jabora ikana iki jatíbi jawéki onannaton xinanmeeti ikaxbi jakonhakin xinanti onanmabo ikana iki
Jatian moa jainoax pikókaini kaax akonbireskin masá xinanni Pedro winia iki Jesúski xirokana
Papá earibi Diossen jawen jakon xinanman jakonhanon ixon ea yoixonwe akin aká iki
Jatian José jawen bakeboyabi Diossen jakonhanon ixon Jakobnin moa jato yoixona iki neskáakin
Janra onanna iká iki westíora jawen chiní rarebo apo imanoxon Diossen akonkin yoia
Ikaxbi Jesossen jato ikonhayamaa iki jaskatibo yoyo ikanainbi jatíbi jaton xinanbo onanna ixon
Jain Jesús kaketian jaon rarokin pitiaxonkana iki Marta iká iki jato piti yasanxonai
Matonbikaya boxon jawen aká jawékibo yoixontankanwe ja maton esé meran yoiai keskáakin akin
Ikon jaskarakonra min yoike Ikoni jaskati jaaxa mia jati neteya iti iki akin
Bemenkanwe ja pitira moa yasanabo ikax moa pitires iki akin jato yoiti
Jaskáakin yoiatianbi ja benche iwanaton moa oinna iki jainxon rabiananbi Jesús chibana iki
Jaskataitian Jesossen yoxin notsina iki neskáakin Netéwe ja joni meranoax moa pikówe akin
Jaskáa ikonrake ea kabatanon akin aká iki Ikaxbi ja bake kayamaa iki
Nokon ibo Abraham Jatianki jawekeska iti iki ja ainbo ebé jokaxamaitian akin
ja Rebeka kaa iki jawen bake Jakob kexani Ja kexankin aká iki neskáakin
Jaskáakin jawen papan yoia Jakobnin ja pitiabi xeati bexona jawen papan jawékiaa iki
Ja min ea jaskaa jawéki riki onanma jonibo ikax jaskákanai keskáakinres min aká
Ja jonibo ioax jato betanbiribi ja axé senenhai Dios bebon jakon inox chokítanwe
Matonbira onanke nokon wetsabo noa jan maxkatabo binox paxkinhonon kaman noa kikinni teetabo
Miara Dios ikonha joni iki jatian eara ja en ikonha keskati ikai iki
Jaskáakin jawen baken yoia jawen titan joxon jan jato jawékiamaibo jato yoia iki
Jawetianbira já ikai keskati yoyo ikai tsoabi non ninkáyosma iki akin akana iki
Eara kaai jatianra maton ea benanoxiki ja ea jain kaainkora mato kati atipanyamake
Jain iketian icha joni ja oinni bokana iki beax neskatibo yoyo ikana iki
Jain akana iká iki westíora kini jan xepóti xepoa iká iki westíora makan
Ja nato netemea jakonma jawékibora moa enharesa iki akin Jesossen jato aká iki
Jawékiatininbichora joni jayamake ja Diossen yoiaibo senenhairibikayara joni jati jake iki akin
Ikaxbi Jesossenra jaskáakinbo xinankanai onanxon jato neskáakin yokata iki Jaweatiki maton jaskáakin xinannai
Ikaxbi ja raana joaitian oinnax ja jakonma xinanya teetai jonibo yoyo ikana iki
Jaskáakin rama en mia janeketianra moa tsonbi mia Jakob akin janetima iki akin
Jaskátaanan yoikana iki Ja non papa noa keska noibatixokoribira jain jakontanibires iki akin
Eaki mibé jawetii joixoko yoyo iti atipanyamaa akin Jaskáa ja komandanten neskaa iki
Jatian nete xabáketian jakopíxaman jodíobaon Pablo jakonmaakin yoikanai kikinxamanhakin onankaskin komandanten choroa iki Ja chonkankonia westíorabo ea menitinin itan maton jawékibo menitininra maton ea yometsoake
Ja jakonma akaibo betan raenanira non jakon axébo moa noa xinanbenotai iki ixon
Iikinbi ja esébo moa onanxon en oinnara iká iki kikinbires ea ochaya joni
Jatian jaskara kopíres jato katotai ikaxa ja Diossen jakon xinan moa yamati iki
Ja min jato onanmai joibora iti jake ja ikon esé meran yoiai keskábores
Nato noa yoiai joibora kikinbires ninkátikomabo iki Tsonmein nato joi senenhaxonti atipanke ikibo
Jato meranoaxa jan jato jamai onpax jokoni jenétima iki akin jato aká iki
Jaweratonki ja en yoiai keskábo ninkaxon akai jara jatíbitian jati iki ixon
Jaskara iken ja nete peokootainxonbi ja joni koxibaon moa Jesús reteti xinankana iki
Ja min Papa noa oinmawe Ibó já onanaxa moa noa jakon itiki akin
Eara mia oinni joke Diossenra mia katóke Ja Ibora mii betan iki akin
Jawekeskatiki jawetianbi joni betan yorantinin iosma ikaxbi ea neskara jawéki iti iki akin
Jatíbiain iká jonibaonra oinnoxikanai jan jato kixpinmati Diossen jato raanxona iki iká
Jatian ja esé onan jonin jan yokatabo jakon imakaskin xinantaanan Jesús yokáribia iki
Non Papa naikan iká jatíxonbi mia ikon Dios onanbakanon non apo iki jowé
Xinan meran akásti jawékiainbo noa pakémayamawe akin anonxikanwe akin jato aká iki
Jaskara ikax moara bimibirake ixon oinni kaa iki kaxon oinnabi bimiama iká iki
Westíora tantiti netera jain tsinkíti xobo meranxon jato joi yoii Jesús iita iki
Ibó ja min ea menia koríkira chonkaakinribi bebonbires en mia kaimaxonke akin
Ibó ja ea min menia koríkira pichikaakinribi bebonbires en mia kaimaxonke akin
Jatian jabaon yoikana iki Ibó Ikaxbi janra moa chonkaakinribi bebonbires kaimake akin
Mia riki nokon noi Bake mionra ea ikonbiresi raroai iki Satanássen Jesús tanaa
Jaskara Jesossen akára ja main iká jemabotiibi ninkakaata iki Benche rabé Jesossen benxoaa
Jawetianbira nato Israel main jaskara jawéki akanaibo non oinyosma iki ikibo yoyo iki
Rama matoribi ja nokon ova wainko teeti botankanwe akin jato aká iki
Noéra kimixa benbo bakeya iká iki jabaon jane iká iki Sem Kam Jafet
Kanaánman reken bakera Sidón iká iki jainoax jawen chiní bakera Het iká iki
Oinwe natora nokon mai iki jaweranoki min keenxaman iki katotax jainxaman jawé akin
Jaskáa pekáopari já itan jabé beábaon pixon xeakana iki jainoaxa jain oxakana iki
Jaskata iitira moa kanchis baritia senenketian ja icha jawékiati japachoaibo moa keyota iki
Jaskáti xinanxon bia ikaxa ja Abraham jawen awin Sara betanbi jain miinmeeta iki
Jawéki biax raroti bebonbires iki jato jawéki meniax noa raroti iki iká
Jatian sontárobaon koxin ja bokanaibo betan neskati iká kirika wixaxon bomaa iká iki
Ja sontárobaon koxi komandante Lisias joketianparira jaskara jawékibo en mato benxoaxonti iki akin
Jaskara kopíra ja naikanmea namá keska meran oinnax ea yoitimayamaa iki apo Agripa
Neskáakin en mia yoiaibo xinanwe jatianra jatíbi neskarabo non Ibon mia onanmati iki
Enra ixtontani mia oinni kati xinannai jatian kaaxa ea mibébixaman yoyo iti iki
Jaskarabo iká pekaora moa jabo jainoax pikóxon nenonxon ea rabinonxikanai iki xon
Natora Diossenbi imaa iki jakopíra noa ikonbiresi ratékanai akin jato aká iki
Eakaya chibanreswe abanon ja mawábaon ja mawataibo miinkin akin Niweaba koxi Jesossen nesemaa
Jatianra moa joxon ja nokon koríki kaita en bikeanke akin aká iki
Jatianra jaton jakonma akábo itan jaton ochabo moa jawetianbi en jato xinanxonyamanoxiki iki
Oinkanwe neno riki Kristo iamaxon oa riki akinbo yoikin jato ikonhayamanoxikanwe
Ikaxbi jan jato yoia iki Enra mato onanyamake tsoara mato ibirai akinres
Jatian jaweratobaonki jawen joi senenhaxonyamai jabora moa Diossen jonima iti iki akin
Katanwe ja ochokea jemamea joniboibara en mia raanai akin Komandanteki Pablo jenekana
Ninkataibaon ninkákanwe ja Diossen Xinanman jawen joi akaibo yoiai akin aká iki
Ninkataibaon ninkákanwe ja Diossen Xinanman joi akaibo yoiai akin ea aká iki
Jainxonra senentiainbi jawen bakebi raanribia iki Jara tsonbi jaweatima iki ixon xinantaanan
Jaskara iken Kristora jain joni jayamainko itinke akin mato akana jain kayamanoxikanwe
 Jawekopiki jonibo jakonmaibires yoyo iki saa ikanai Jawekopiki jonibaon yankabires xinanbo akanai
Mia maxkoxoko bepokoota ea bimawe akin jato akin miakaya aniositon iká ixonbi
Min rarebobo potabaini min mainmeax pikótaanan en mia mai oinmainko katanwe akin
Nato jonibaonra jaton kexakanres ea rabikanai Ikaxbi jaton xinanra eaakin xinnakanti ochóbires iki
Ikaxbi Jesossen jawebi yoiamaa iki Jaskatai ointaanan Pilato rateta iki Jesús reteti yoikana
Ibó jakon berobobichores min banayantanabiki Jawekeskatax ja kizañaribi xoxoa akin akana iki
Ja bakexokobo ja xoma akaixokobaonbira mia rabinoxikanai iki akin jato aká iki
Yankabiresa ea rabikanai Jabaonra jonibaon ati yoiai esébores jato onanmai iki inike
Ibó enra onanna iki jain banaa ixonmabi jainoa bikaskin min jato yokákin teai
Ja nokon wetsabo kikinmaxoko xinankanaibo akinkinra maton ea moa akinna iki akin
Jatian jaskáakin jawen bakebo moa yoikin senenhataanan rakáxon ja Jakobnin moa maxkaa iki
maton orakiónman itan ja Jesokriston Xinanman akinna basima ea kárkel meranoax pikóti onanax
Ja xobo ibo jikixon moa jawen xobo xepoketianra jemameax kenati mato neskáti iki
Jesossen jaskarabo betan piaitian oinxon ja esé onan fariseobaon Jesossenmea onannaibo yokákana iki
Jodáin bexonra chanpobaon jatíbi pia iki wetsabaon texeara jatíribibaon bexon keyokin piá iki
Jabicho riki jawetianbi mawáyosma tsonbi pataxti atipanyamaa kikinxaman joé pené meranbires jaa iketian
Ja Egiptonko Jakob kaaitianra jatíbi jawen bakeboyabi jawen bababo jabé boax nokókana iki
Jaskara jonibaonra wanotima itan benotimabo jato yoinoxikanai jainxon piti jawékiboribi atimabo jato yoinoxikanai
Ja ikon jabicho baneta benomaayatonra Dioskires manátaanan yaméyabi neten orakion meran yokákin jeneyamai
Ea maton papa ikenbiki Maton ea jakonhayamai Iresabires xinankinra maton ea jakonhayamai akin
Jenen aniparo bochoa keskáakinra Ibo jaskáaxon onanti xinan koxi nato main jatíbiain bochoti iki
Ja naikanmea jisá non onanna riki ja Moiséssen Dios xoboaxonaitian Diossen neskáakin yoia iketian
Jaskarabo oinnaxpari jawen xinan tantitaanan ja Israel jawen wetsa jane Jakob iká iki neskati
Ja yamaketian jaon masá xinankin jaton axébiribi jaskara iketian jan sawea chopabi noxia iki
Jan jato tantiti jakon xinan bimati bake iki iká Ja Chipreainoaxbi pikota Levikan rarebo
Jaskara ikaxki mia iki ja Profeta joti yoikatikanai akin Jatian Joanman jato yoia iki
Ja Ezekíassenabiribi iká iki Manasés Manaséssenabiribi iká iki Amón Ja Amónmana iká iki Josías
Ramapariresa ikai mato jaskara jawéki akátiaibaon rabini ja jawékibaon noa mawátiain boti iketian onannax
Ja nato jatíribi eonmea onanaibaon ea noia bebonbireski min ea noia Jonassen bake Simón
Jawekopiki ja Kristo Davidkan chiní rarebaon bake iti iki Davidkanbiribi Ibó akin akai ikax
Jaskati kaax ja Betfagé jeman nokókana iki ja Olivos manan ikainko moa Jerosalén ochóma
Jatian ja jaskáakin janeainoax Diossen akinketian janribi Dios jaskáaxonti yoii Jakob iká iki neskati
Jaweratobaonki ja joi akaibo xaranxon wetsa tsamábo akai westíoraakin iamaax rabéakin kenaxon eseanan notsinwe
Ja sakerdotebo oinmatankanwe akin Jato jaskáakin yoia bokanaitian jaton yorankonia isinbo moa benxoa iki
Jatian jatíribi berobo maana iki mai jakon ikain Jaskarain maannabora xoxoax jakonxamani bimia iki
Jatian jawen bene moa joketian jawen yanka yonotibo yoiwana keskáribiakin yoii iká iki neskati
Moa wetsabo betanbires yorantibo akí jenékanwe wetsa keska ocha axonra jonin jawen yora ramiayamai
Jara jatíbi jawékinin koxi iki Ja Dioskaya riki non jatíbitian rabikin jenetima Jaskara ibanon
Jaskati ja jeman banéxon janbi jato yoiai ninkatax ja ikonhataanan bebonbires jaki koxikana iki
Noaribi jabé bonon bokanwe noa jabébi mawánon akin Jesús riki mawatabo jirimataanan jato jamai
Ikon riki mia Diossen Bake akin Jesús rabikana iki Genesaret jemankoxon isinaibo Jesossen benxoaa
Nato ainbora noa chibani joo iikirani noo pekao joái moa katanon ixon yoiwe akin
Moa masá xinanyamawe moara min bake pikóke ja pikota bakera benbo bakeribi iki akin
Jaskara iken ja ainbo yatanxon ja jemamea pikotaanan jiriabi boxon menokanwe iki iká iki
Jaskáakin jakonhakinres jato yoibainhananra Josekan jawen wetsabaon jakonmatani xinanni iitai xinanbo jato tantimaa iki
Jatianra raketi saki iananbi Saolon neskaa iki Ibó En jawekeska axontiki mia keenai akin
Jatian Pedro jato betan kaa iki nokóketian ja jain yora akana chiteain iokana iki
Jawekeskaxon jaweratoki flaota xoon ikai itan jaweratoki arpa ten ikai ixon non onanti iki
Jaskara kopíra en mato yoiai jakiribikaya ja joni oinmakanwe matonra akonkin noike iki ixon
Ja onanma joni ikai keskatira ea iká iki ikaxbi matonbira ea jaskati yoia iki
Ja Sardis jemamea joi akaibo jato ikinti en imaa joniki nato kirika wixaxon bomawe
Ja Laodikea jeman joi akaibo jato ikinti en imaa joniki nato kirika wixaxon bomawe
Jatianra westíora jan toponti tawa keskáxoko ea menikana iki jaskáxon ea neskáakin yoikana iki
Non Ibo rabikanwe Ja jatíbi atipana koxia non Ibo Diossenra moa jato ikinkin peoke
Jatian ja Jodea main iká joi akaibaonra ea onanyamakana iká iki ea ninkataires ixon
Jaskara ikenmein ja Moiséssen esébaon yoia keskáma ikax ja Diossen Abraham yoiniboribi wetsaresibi iki
Tsoaki jaskáakin xinannai joni iki janra xinantima iki ja Ibonra ea meniai iki ixon
Jainxon jato Jesossen yoia iki Rama ichama weaxon jan jato ikinnai koxi boxontankanwe akin
Jainxon jawen poibaon wetsa joni raana iki Jesús yoitankanon ixon kaxon yoikana iki neskáakin
Enra moa nokon koxi xinan jato oinmaa iki itan jakiribira en jato oinmai iki
Jainoax icha isinai jonibo meranoaxibi yoxinbo jokona iki Jaskati jokonira neskatibo saí ikana iki
Wenitax moa katanwe min ikonha kopíra mia benxoke akin Diossen ikinaton iti nete nokota
Jaskákinra Jesús yoikana iki Nonra onanyamake tson raana joxonra Joanmanbira jato baotizana iki akinres
Atima betanbires yoranti ati yometsoti joni reteti wanoya itan benoya ixonbi wetsa betan yoranti
Ja profeta Isaíassen yoini joibo senenti kopíra jato jaskáa iki Ja iká iki neskati
Jaskáa pekáo pan pakexpakeanan jaonmea onannaibo menipakea iki jatian jabaonbiribi tekikin jonibo menia iki
Ja koríki bixonra nokona betan minayabiakin moa min jato kopíati iki akin aká iki
Ja pekao joá iki ja rabé waranka koríki jan biantana joni joxon yoia iki
Ja kimixa chonka jakon joni jaketianra ja jonibaon jakonma aká en xinanxontima iki akin
Jatian jato jaskáai iitibi jato oinnax onisi jato jenebaini wetsaori kaax José winia iki
Tsonbira jawebi jawékiatimaa iki Jaton wakabo itan jaton karneroboribira pimakantima iki itan xeamakantima iki
Jaskara iketian jaweratonki ja tee biai janra ikonkon ja tee senenhai jato oinmati jake
Jatian ja yoyo ikaitonra ja sokota itin iká jawen trompeta tsomaya ángel yoia iki
Jainxon ea jan tee akinnai Markos Aristarko Demas itan Lokas jabaonribira mia salodo bomai
Jaskáakin Diossen yoia jatsanyamakin manaaxa ja Diossen jaskara imanoxon yoia keskáxaman Abraham iká iki
Jaskáakin ikonhaa ikenra ja non rekenbo jato Diossen oinna kikin jakon jonibo ikana iki
Jaskarabo akai ixonkaya icha joni bebonxon jato axontanwe abákanon mia onankin akin akana iki
Rakékinra matonbiribibo janbiskin maton ea potabainnoxiki ikaxbira eabichoma iki ja nokon Papa ebetan iketian
Jaskara ikenra ebebon chirankooxon min ea rabiketian jatíbi nato jawékibo mina iti iki akin
Jatian jan jawékiaa jonibo ikana iki pichika waranra jonibira Jesús jene besenen niax kaa
Jaskáatanan jaonmea onanaboiba joríbaa iki Joxon oxakana jato nokoa iki Jatian Pedro yoia iki
Jatianra ja sakerdotebaon koxin sinatai onankanon ixon jawen sawea tari waxataanan jato yoia iki
Ja rabí xinanhomabora Diossen raroxaman imati iki Jabaonra jato mai meninoxon yoini bikanti jake
jaskatax jatíbi jawen baritia kimixa pacha sokota chonka pichika baritia Enok jaa iká iki
Jatian jaskáakin yoikana Isaaknin jato icha pitiabi icha xeatiribi jato axona kikinhakin jawékiakana iki
Ja min chiní bake Rakel kopíra kanchis baritia senen en mia teexonti jake iki
Jatian ja xontako Pablo betan noa chibani nopekao joí koxin saí iikirani neskata iki
Nonbixbi jakon riki ea ixon xinanmeetaanan non akenra non Ibon masábo noa tenematima iki
Jatianbira Boozsen ja jemamea chonka joni koxibo jato kenaxon jabé yakáti jato yoia iki
Ikonkonra non mato yoike Korintoainoa ebé joi akaibó jatíbi non xinannaibora non mato jixtiaxonke
Ja mato akinnon ixon en matoiba raanabo meranxonboki paranhananbo en mato koríki bichina iki
Moa westíora baritia iketianra mia oinni ea joríbanoxiki jatianra Sara moa bakeya inóxiki akin
Moara en ake ja min jaskáati yoiabo senenhakin ikaxbi jain yakákantibora jarésparike akin
jatíbi min akainkobo mia jakon inon itan basibires mia nato main janon iki iká
Maton ati yoiabo senenhanoxmabi Diossen janenkora non senenhai iki iamakanwe akin jato aní
Jatian yamékiri nai oinna koin kextó iketian mato iribai ramara oi beai iki
Enra ja kikin jakonhira itan ikonkon ja David axonti yoinibo senenhaxonti jake akin
Ja makan xoboaibaon rotokana makanra jakaya ja xobo jan koxiakai makan baneta iki
Jawerato ani xobo chitéainxonmein nokon jonibo betan en Paskoa fiesta jawékiati iki ixon
Ja netera ramiananax rawikanana ipachoibi Pilato betan Herodes jakiribi raeananribia iki Jesús reteti yoikana
Ikaxbi Diossen yoiribia iká iki Iboaxon jato yanka teemai jonibora en jato masá tenemanoxiki
Já kopi icha jodíobo jabé jodíobo betan iamakin Jesúsbichores ikonhakanai kopí Jerosalénhain Jesús kaa
Ibó westíora baritiapari en oinbanon ja namanbo mai karanbexon jan mai raontibopari en tapóyonbanon
Semanantiibira rabéakinbo en ayonanai Jainxon en kananai chonkankoniabora westíorabo en mia meniai akin
Nato jonibaonra jaton yoyo ikatoninres ea rabiai Ikaxbi jaton xinanra eaakin xinanti ochóbires ikanai
Jatíbitianra ja Ibo en ebé oinna iki já nokon mekayao ikenra ea jawenbi pakémayamai
Janra mia joi yoitiki jatíbi ja min xobon ikáboyabi mia jaskatax kixpinti akin
Nato ea jain jaa Kanaán mainmea ainbo betanra jawekeskáaxonbi nokon bake min wanomatima iki
Makanki choxiamanon ixonra ja ángelbaon jaton mekenman mia tewankanti iki ikira ikai akin
Mia raanamatianbira en wetsa jonipari raanai jan mia kati bai mia benxoaxonon ixon
Jawékiatininbichora joni jayamake Diossen yoiai joibo senenhairibikayara joni jati jake ikira ikai akin
Enra moa onanke teeoma iketian jaton xobon ea bikanon ixonki en jaweatiki ixon
Jainra nokon wetsa pichika iki neno beyamakanon ixon jato kexánon ea raanxonwe akin
Jawerato matoboki xinanti onan itin maxkata Dios yokákanwe janra keenxamanxon yoaxiamakin mato meniti iki
Tsonbira chopa payo bená chopan onayosma iki Akábira jan onaa topo otsiax anii noxitai
Mato xaran ea wetsankonia ikenbi jain nokon awin minti ea mai kini maromakanwe akin
Yoxin já meran jikixonra sion imai jaskáakinra pakeai jainoaxa bakox kespotai jaskáakinra ramiayonxon jenekaxamai
Jatian Jerosalénhain ixon ja Paskoa fiestatian ratéti jawékibo Jesossen akaitian oinxonra ichaxon ikonhakana iki
Bari pikotaiorikea mainmeax pikotax boxonra Sinar ikain mai texanpa meraax jain jaai banékana iki
iki bakebo saa ikai ninkatax ja sakerdotebaon koxibo itan ja esé onanbo ikonbiresi sinákana iki
Jawe iresaipanon mato fariseobo riki ja mawá miinkana matóbo onantima iken jonibo jaon penitai keskábo
Ozíasnin bake iká iki Jotam Jotammanabiribi iká iki Akaz Ja Akazsen bake iká iki Ezekías
Jatian jaskáakin ointaanan jaki sinákin jatíbi jain ikana jonibaon xinan tsokasmakana iki jaskáaxonra yatankana iki
Ja icha mai iboaa romamea aponbixaman abanon ja nokon ikábo ea yoixonkin akin aká iki
Jatian moa jaton aká jawékibo Diossen yoixonti nete nokóketianra icha jonibo inoxikanai ea akí neskati
Ja piá pekáoparira mia Diossen jakonhanon ixon en mia Dios yoixonti jake akin aká iki
Jatian Ramaki maton noa jonéxoko pikokasai Jaskarama riki Jatonbikaya noa pikoi bekannon jato yoitankanwe akin
Nato riki jatí min ribina onanti kirika rama posaka chonka kopía itiakin awe akin
Jara westíora poiya iká iki jawen jane Labán jara pozonko ixtoa iki ja joni benai
Ja kopímabi Diossen meniai jawéki koríkinin maroti xinanna kopí ja min koríki betanbi manotiain katanwe
Bake iketian koiranxon jan jato akinkatitai keskáribiakin neskarara jakon iki itan Dios keenai keskáxamanribi iki
Jatian ja ani yakátinimeax kaná biri ika iki riri ika iki itan tirin iká iki
Diossenra raroxaman imati iki ja onisi winii mato rama iitaibo jaskata pekáora mato raroxaman inoxikanai
Jaskáakin Jesossen jaonmea onanaibo yoia jatiankaya ikonbiresi ratékana iki Jaskatax jatobiribi yoyo ikana iki neskati
Ikaxbi jan rakota chopa raopeekaini chopaoma jábati ixtoa iki Joni koxibo tsinkita bebon Jesús bokana
Ja aká pekáo Abrahamman ja ikainko janea iki Ibo riki noa jan maxkata meniai akin
Jatíbi yoinabo tsinkíketiamparira jan pozo mapoa ani makan oke werantaanan non onpax xeamati jake akin
 Jaweatiki nokon Ibon mato jakonhaabi maton jakonmaabeirana Matonra jawen plata kenpo yometsokin beke
Tiatira jemankonia ja joi akaibo jato ikinti en imaa joniki nato kirika neskáakin wixaxon bomawe
Dios bebon rabí xinanhomabo ikanwe jatianra kikin joniboakin mato jan imati iki Wetsabo jakonmanin yointima
Jaskara oinnax ja jaonmea onanai rabé moa jaton xobonko bokana iki Magdalainoa Maríaki Jesús pikota
Jatianra jatíbi jonibo ratékana jainxonra Dios rabikana iki jainoaxa kikinni raketi neskatibo yoyo ikana iki
Ea ikonhaax mia eki koxia kopíra mia kixpinke rama moa jawekeskabo xinanyamai jakonax katanwe akin
Jaskáakin yoiatianbi Zakeo ixton naman paketa iki jainxon kikini keenxamankin jawen xobon Jesús ioa iki
Jatian moa yaméketian Jesús jaonmea onanaiboyabi ja jemameax moa boribakana iki Higo bimioma moa tanoa
Jaskarabo akinra maton jato kopí yokátima iki ja nato atipana koxira maton kopí biamaribi iki
Jaskáakin José yoia pekáo ja netenbi Manaséspari Dios yoixontitianbi Efraínpari Jakobnin neskáakin Dios yoixona iki
Jatíribi benomaayabaonra moa Dios ikonhakin jenekana iki jaskatira ja Satanás keenai keskábores akí jakanabo ikanai
Jatian moa jaskara ixonra kaxon ja xepó meran ikana kayabo jawen joi jato yoia iki
Ja Pérgamo jemamea joi akaibo jato ikinti en imaa joniki nato kirika neskáakin wixaxon bomawe
Jabora jansoibo yoyo iamakana iki itan jawe jakonma akábi yoixonti yama Kimixa ángelbaon joi yoia
Rama nete wetsaresibiakin xinanxon nete xabáketian wetsaresibiakin xinannai ixon Jatian jawen ikainboribi iki pontéakin xinannaima
Ja Andrésra kaa iki wetsa jawéki akamabi jawen wetsa Simón benai Kaxon nokoxon yoia iki
jainoax nato neten já bebon jaax ponté xinanya itan ochaoma keskáboribi noa jatíbitian ikanti kopí
Jaskara iken ja maton Papan jato akai keskáribiakin jato onísakanwe Wetsabaon aká jawékibo jato yoixontima
Jodas Neskáakin betsó axonki akai ja jakonhai keská iikinbi ja jonin Bake min jakonmaakin akin
Nato yaméra jatíxonbi maton eabicho potanoxiki Ea maton jaskaáti yoiira ikai Diossen joi meran neskati
Jatíbi ja min ea yoiabora baketianbi moa en senenhaa iki Ramaki ea jawe maxkata akin
Matonra akai nakayabi xeanaketian akamabipari toakin ikaxbi ja ani kamello xeati meran itinakaya maton xeai
Jakopíra pacha rabé chonka baritia senenres en jato jamati iki ikíra Dios iká iki akin
Ja ainbo betan bakeaa iká iki Amalek jatíbi jabora ikana iki Esaúkan awin Adakan bababo
Tsoabira neno yamake moa nenoax bokana riki Ixonbi ja boí neskati yoyo ikanaira en ninkáibake
Soerte anon akanwe tson jakonma aká kopíki non neskáakin masá teneai ixon non onannon ikibo
Yami bastónyaxonra jan jato ikinti iki jainxonra ja mapó kenti bexéai keskáakin jato ati iki
Mato ikai noara moa jatíbi jawékia iki jatíbi jakonbires ikaxa moa noa jawebi maxkáyamake ikibo
Jaskara iken rama jenéyamakin raroanan jatíbitian Dios rabinon akanwe Jaskarakaya ibanon Wetsa jakon joira yamake
Jaskáakinbo jato akíra maton jaskáati jisábores jato jakonhai mato iikanai Jakonma xinanyaxonres jato jaskai ixon
Ja kexakanmeaxbichora jakonhamisti joi itan jakonmamisti joi pikotai Nokon wetsabo nato jawékira jaskara iti atipanyamake
Jaskararibi riki jatíbi ja Diossen xinanman imaa jaton xinan meran benati pikotabo akin aká iki
Maton reken papaxokobaonra jain joni jayamainkoxon maná pikana iki jaskáakin piaxbira jatikaxbi máwatires keyókana iki
Jainxon Anássen nexamaxon jato bomaa iki ja sakerdotebaon koxi Kaifássiba Jesús onanaxbi jakiribi Pedro paranaa
Jaskáxon Pilaton jakiribi já jain iká xobo meran Jesús ioribia iki Boxon yokáribia iki neskáakin
Jatian ja wixakaati kaaira jawen awin María betanbi kaa iki jatian María iká iki tooya
Jaskáakinra ja Jodeain iká jain tsinkíti xobo meranxonbo ja jakon joibo jato Jesossen yoiboa iki
Jainoara ja wetsankonia jonibo ea menikanti iki Jainxonra eki xiroananbi ichákinbo ea toxbá akanti iki
Ja en noia nokon bakera en rama raanai jara jawen joi ninkáxonkanti iki ixon
Jatian jain ikana Jesossenmea onannaibo kikinbiresi ratékana iká iki Jaskáakin yoitibobi moa Pedron onanyamaa iki
Jaskáa pekáo Jesús westíora xobo meran jikia iki Jain iketian jaonmea onanaibaon jatobichoxon yokákana iki
Enra mato ikonxaman yoiai jawekeska ixon westíora jonin atiki Dioski koxixon nato manan neskáakin yoikin
Jatian ja joni meranoa moa Jesossen yoxin pikoketianra jatianbi ja joni yoyo iki peokoota iki
Ikaxbira min benen keeni mia jenétima iki jatianra já min joni koxi iti iki akin
Baké Diossenra noa meniti iki karnero ja retexon keyokin menoti akin jawen papan aká iki
Jaskáakin bechii kaxon moa nokoax jawen papa yosixoko teikotaanan onisi basichaaxaman José ikonbiresi winia iki
Jatian ja joi benxoai joni koxibaon jato yoia iki chopa jopemaxon ja joni rabé rixkikanti
Mato bebonxon joi yoii niaxa ea kikinmaxokonin xinanmeeta iki jaskatira ea raketi saki ika iki
Ikaxbi raroti jawéki riki ja ainbaon jawen boo nenkémati jara Diossen boo nenkétibiribi imaa iki
Jarake meskó Diossen tee ati onan Xinanbo ikaxbi jan jato meniai riki westíora Diossen Xinanbicho
Ja non miinnai mawá riki nekeabi yora ikaxbi ja jiriai riki Diossen meniai bená yoraya
Jan mato kenaitonra ja yoiaibo senenhai ixon nato jawékibo mato betan senenhanoxiki Senentiainbi jato salodana
Ja Diossen yoiai senenhati joibo senenhaai ixonra non onanti iki moa akonkin non Dios onannabo
Ja moá en kirika wixaa meranxon mato jakonma xinanmaa ikaxbira rama ea ja jawékinin chexakaayamai
Ja jakon jawéki akaibo riki Diossena jatian ja jakonma jawéki akaibora jawetianbi Dios onananmabo iki
Jato reteyamawe wanoya itan benoya ixonbi wetsa betan yoranyamawe yometsoyamawe wetsabo jakonmaanox jansoi yoyo iamawe
Ikonxamanra en mia yoiai ramabira mia ebébi ikí kaai jain jakonhira jatínko akin Jesús mawata
Jatian Jesossen jato yoia iki Tsoabipari jaskara jawékibo kexanyamakanwe akin Jesossen jawen mawáti jato yoia
Jato jaskáaka ninkatax ikonbiresi ratékana iki jaskaxon jatianbi jenebaini moa bokana iki Mawatabo jiriti yokákana
Ja jaton awin potaibaonra moa potaa iki iká kirika wixá jato meniti jake akin
Raroxamanra jato Diossen imati iki ja tooisma itan jawetianbi bakeaxon xoma amayosma ainbobo iki
Ixton Jerosalénhainoax pikówe nenonxonra mia ikonhayamai bokanai ekiriakin min jato yoiaitian akin ea akai
Ichara benóxikanai eki yoinmeetax ea riki Kristo iki ikaibo jaskáakin yoixonbora jato icha paranoxikanai
Nokon Profetabo itan en raanaboribira janoxiki jabora jatíribibo retexon jatíribibo jato masábo tenemanoxikanai iki
Non kena axonabira mato ransayamaa iki Onís bewabaon noa bewakenbira mato winiamaa iki ikibo
Ja min Ibo Dios noiwe jatíbi min jointiaxonbi min kayayaxonbi itan jatíbi min xinanyaxonbi
Mato meniaxbira noaribi maxkátiki jakonra itiki ja maroaiboiba kaxon matonabiribi itiakin maton biá akin
Ja Diossen Bake chii tiri keská beroya itan bronke penéakana keská taeyatonra mato neskáakin yoiai
Jan yoina menoti karo bixon Abrahamman Isaak iamaxon chichika betan chii biax moa kabékona iki
Jainxonribira jatíbi jawen kaibobo Josekan ja jawékiakanti senenbo jato menikatitai Jawékiatinin ititian Josekan jato akinna
Ikaxbi nato sakerdotebaonra jaton tee akanai Diossen xobonkoxon ja riki naikanmea Diossen xobo jisáakin aká
Jaskara ikenra jatíbi ja jonexoko itan tson onanyamaabobi jatíbiain ninkakaaketanti iki Tsokiki noa rakéti iki
Jonibaonra jan rakátinin axon isinaibo jeman pikokatikanai abanon jainoa jawetii isinaibo Pedron otantanibires mapobonhakin ixon
Jainxonribi ja neanoxon bikin maanhareskanwe abánon járibi bikin Tsonbi ja teayamakanwe akin jato aká iki
Natobora Tarékan chiní bakebo iká iki Abram Nakor itan Harán Haránra Lotkan papa iká iki
Jaskátaanan Esaúkan aká iki neskáakin Jaskara iken ja ebé bekana jawetii joni en mia banémaxonbanon akin
Jaskara xinanyaxonra westíora yorabicho keskábo imanoxon mato Diossen kenaa iki itan maton já iráke anon ixon
Jaskáakin ea noia ixon ja ovejabo atin jakonhakin nokon jonibo ea koiranxonhananbi ea jato axeaxonwe akin
Jabo kopíra en mia yokatai nato netemea ja mia ikonhaax miki koxikaxamaibo kopíra en mia yokáyamai
Jatian ja ikanainoax moa maei bokanaitianra ja jato patax iká jemabo Diossenbi akonbireskin jatoki rakémaa iki
Jatianra ja rabé itin iká jakonmabiresbo moa winota iki ikaxbi jawen kimixai itira basima iti jake
Jainxonribi yoitankanwe joaxa Gosén janeya main jakanti iki jawen bakeyabi jawen bababoya itan jatíbi jawen yoinaboyaribi
Jawekeskaki mia iká nokon bake ainbo akin Jatianra Rotkan jatíbi Boozsen jaskáakin já akinnabo yoia iki
Jaskáakana jawen papan jan wixati tablaxoko bexonkanti jato yokata iki jaskáakin bexonkanketian neskati iká wixaa iki
Ramakan maton jawekeska xinannai Noa jodíoboki iórai jakon jonibo ikax ja jodíomabo xewina jakon iki Ikáma
Ja ransaitian Herodes betan jan kenamaa jonibo kikinbiresi rarokana iki jatianra ja xontako Herodesnin yoia iki
jaskatax jatíbi jawen baritia Enós jaa iká iki iskon pacha pichika baritia Jatí baritiayanix mawata iki
Jaskatax jatíbi jawen baritia Kainán jaa iká iki iskon pacha chonka baritia Jatí baritiayanix mawata iki
Jaskara ointaanan jawen baban ewamara ibirai ikax ja ainbo yakataiba kaa iki Kaxon aká iki neskáakin
Jatian moa jato jawékiati menikin jeneti baritia senenaitian Joséiba boríbakana iki Ja boxon neskáakin yoiribikana iki
Jaskara ikenra ja jawékiatia ikax itan ja saweti chopaya ikax moa xinan jakonxaman noa iti jake
Eara rabé bake ainboya iki tsoa joninbi tanaamapari jabo en mato pikoxonbanon maton keena keská anon
Jatian Josekanbiribi ja joni yokáxokoa iki Minki ea yoiti atipana ja yoina koiranaiboki jawerano ikanai akin
Jaskáaxon mekayao mekenman metsontaanan nichinhinabaina jatianbi ja rabé taebi itan jawen tae patonkobo moa jakona iki
Joxonra ja Davidkan peota poxota en weninti iki jainxonra ja chiké ras ikabo en jakonhati iki
Jatian Pablon moa bakix kati ixon ja joi akaibo basibires jato yoia iki yamé pochínikon kaman
Jaskara kopí neskatiboribi ikanti jato yoiwe jaskatax tsonbi jan jato yoinkanti jawe jakonmabi yama ikanti kopí
Ja neno ea jato betan iká Diossen katota joi akaibaonra jainoa joi akaibo mato salodo bomai
Jawen ani atipana koxira non oinna iki ja jawen Papa Diossen ani joniakin xinantaanan jakonhiraxaman imaketian
Enra onanke mato jaskati jakanabo Matora ninkakataibo iti xinanyabo iki ikaxbira mato mawá keskabores ikanai iki
Jatian jaskata pekáo ja kimixa itin iká ángel joríbaa iki Joáx koxin yoyo iki neskata iki
Jara maxkáyamaa iki jawekeskaki jonibo ikanai ixon wetsabaon yoitinin moa janbi jonibaon xinan kikinhakin onanna ikax
Ja jonira jatíbiain kikinni ninkakaati jake jatian eabiribira moa ninkakatima iki Kristo riki ja naikanmeax joá
Ja jain mato nokota jemankobo isinaibo nokoxon maton benxoati iki Jainxonra neskáakin maton jato yoiti iki
Jaweatiki nokon koríki banko meran min ea axonyamaa iki jakiribi joxon jawen kaitaboyabi en binon ixon
Ja en mato ati yoiai joibora senenhati atibires iki Jara atikomama iki akin jato aká iki
Jaskáaxon ja bakebo mamepasxon jatoki orankin senenhataanan moa jainoax wetsanko karibaa iki Westíora bakeranon icha jawékia
Ja José Egiptonko joni koxi inontianra kanchis baritia senen kikinbiresi banábo jakonxamani xoxoax ikonbiresi bimia iki
Maton jaskaraninbira Israel jemabotiibi en mato janbismaa mato jatíbiain janbisax jaresabo inóxikanai akin jato aká iki
Jaskáa yoia iki Rama wenitax jemanko katanwe jain kaketianra min jaskara atibo mia yoikanti iki akin
Moa Dios ikonhaabo ixon ja ikon joi onantaanan jan jonia iketian iráke axon non jawékiatibo ikenbi
Ikaxbi mia marotinin keenkin ja mai biwé eakaya marotitianbira en mia imati iki akin aká iki
Jaskáakinbo mato yoiti rabintibires ikenbira en mato kexanai mato xaran ikax jaskátininra noa kikinni raketa iki
Ja reken pan xoia waata min Dios meniketianra ja min meínna tonko moa jatiobi Diossena ikai
Jaskáakinbora jato Jesossen onanmaa iki Kapermaúm jemankonia esé ninkati xobo meranxon Jan noa jatíbitian jamati joibo
Wetsa jawékibires nokon janenko ea maton yokáketianra en ati iki Diossen Xinan raanxonti Jesossen jato yoia
Jatianra rabé joni joáx Jesús betan yoyo ikai oinkana iki Ja iká iki Moisés betan Elías
Ibó enra mia chibankasai ikaxbi eapari manawe ja nokon xobon ikábopari en jato kaai abátanon akin
akin Jatianra ja icha jonin keenxamanxon ja Jesossen yoiaibo ninkákana iki Jesossen jaton ikábo jato yoixona
Jatian jabaon kaxon ja jatíribibo jato yoiabi ikonhayamaribikana iki Joi yoii bokanti jaonmea onannaibo Jesossen yoia
Jatian jonexoko min jaskáakenbira moa oinna ixon ichaxon oinkanonbi ja min biti jawékibo mia meniti iki
 Jaweki non rama jawékiaipanon iamax  Jawe chopaki non rama saweaipanon ikibo iamakanwe
Ikaxbi ikoni jatíbitian jatín keenira ja senenhati join yoiai keskati mia jati iki akin aká iki
Jaskáatanan jawen jonibo yoia iki Ja westíora waranka koríki bichinxon ja chonka waranka koríkia joni menikanwe
Jaskara iketianra en xinanai jatíbi en akára jakon iki ixon jawe jakonma en akáma riki akin
Jaskáakanabi jakonhiraakin namáxon Josekan jawen wetsabo yoikasa iki Jato jaskáakasabi jatiankaya benbonbires jawen wetsabaon omisa iki
Jaskáakin ja trigo sako menikanabo jaton asnobaon moa petsámankin senenhataanan ja Josekan wetsabo moa bokana iki
Ikaxbi ja jakonma xinanya jonibaonra mia omískin mikiakin jakonma xinankana iki jatíbitian mia ramiati xinanyares ixon
Jaskáakin aká jawen kaibobi timaiton Moisés weranxon yoia iki  Tsonki non koxi iti mia jikimaa
Jaskákanketian yoyo inon ixon ja joni koxin Pablo bewéxona iki Jaskáa Pablo neskati yoyo ika iki
Wetsa netera Noemíman Ibon jawen jonibo noibaxon Jodáin moa jawékiatinin iti jenémaa yoikanai Moabhainxon ninkata iki
Ninkáwe nokon bake ainbó wetsa wainkobo ja texkan topi kayamawe Nenobi banéwe nokon yonoti ainbobo betan
Jaskara yoxinra orakión betan ayononinres non pikoti atipanke akin Rabé itin jawen mawáti Jesossen jato yoia
Oinni bekanwe neno riki Kristo akin Iamaxon ono riki oinni bekanwe akin Mato jaskáakanabi ikonhayamanoxikanwe
Jaskata pekáora ja wetsa xontakobo nokótoxitax  Ibó Ibó Noa xepóti kepenxonwe iki itoxikana iki
Ea keskaribi profeta itira Diossen mato xaranmea westíora joni mato jikimaxonoxiki jawen joi ninkáxonoxikanwe akin
Nenora ea yakáke westíora apo ainbo keská eara benomaatama iki itan jawetianbira ea onitsapiamanoxiki iki
Ikon riki Joanmanra onpaxenres jato baotizana iki ikaxbi matora ja Diossen Xinanman baotizanoxiki iki iní
Jatian jawekopíki ja en mia aká keskáakinribi mibé teetai joni min noibayamaa akin aká iki
Enra ja Diossen xobo ras axon jakiribi kimixa netebi aríbatiki iki akin jato aká iki
Jábi Jesossen jawe joibi yoiamaa iki Jaskataitian ja joni koxi ikonbiresi rateta iki Jesús reteti yoikana
Ramabiorara en mai maroxon bike enra japari oinni kati jake Jakopira ea kati atipanyamake akin
Mia kamatianbira nokon joi boai jonipari en raanai mia jan joti bai benxoaxonon ixon iki
Jaskara iken moa basiyamai wenitax baotizameexon ja non Ibo yokáwe min ochabo mia soaxonon akin
Epekáora joái westíora joni jara ea xewina kikin iki ea yamaatianbi japari japaoni ikax akin
Min keena keskatixaman jatira min ea onanmaa iki Ebebi ixonra min ea raromanoxiki iki inike
Ibó jabaonra onanke jain tsinkiti xobotiibi kaxon ja mia ikonhaibo kárkel meran axon en jato rixkipachoaibo
Tsokiki ja Diossen Xinan joáx yakatai min oinnai ja riki Diossen Xinanman jato baotizanai akin
Nai riki nokon ani yakati mai riki nokon takepiti Tsonbira ea xoboaxonti atipanyamake jain ea tantiti
Ja parira non Ibo joámatianbi rekennoxiki jara ja profeta Elías jayáni Xinanyaribi itan atipana koxiaribi inóxiki
Jawetianbira Diossen westíora ángelbi yoiama iki Mia riki nokon Bake ramara ea min Papa iki akin
Jaskati jawen yoinabo moa kaiax jainbicho itikoma iketianra Esaúkan xinanna iki janbiribi moa wetsanko jaai kati
Moa xepóti xepokana ikenbi Jesús jatoki jikiribiax jato xaran nia iki jain nixon jato salodanribia iki neskáakin
Jatian en oinna iki joni peyakaya rapanxintani kabayo pikotai jatian jan peyakaa jonin jane iká iki Mawá
Jaskáaketian faraónman José neskáakin yoia iki Ja min papa betanbi min wetsabora mibé neno jakasi bekana iki
Ikaxbi ja non Ibo itinkora Diossenbi akonkin jaskara iti yoia iki Jaskara yoiira ikai Wixá meran neskati
Jaweatiki akai ea Diossen kastigankin en jakonma jawéki akaitian jaskara ikaxa Diossibi iki jakonma noa jaskai kopí
Ikon natokaya riki ja profeta ikibo Ja profeta iki iká riki jan noa kixpinmati Kristo yoii iká
Ikaxbi matora jaskarabo itima iki jaweratoki mato xaranmeax kikinman xinanmeetai jara kikin bakepari ikai keskati iti iki
akinres akana iki Jaskákanabi jato yoia iki ikon riki jara ike akin Jatian jabo ikana iki néskati
Jaskataxa jatíbi jawen baritia Adán jaa iká iki iskon pacha kimixa chonka baritia jatí baritiayanixa mawata iki
jaskataxa jatíbi jawen baritia Set jaa iká iki iskon pacha chonka rabé baritia Jatí baritiayanixa mawata iki
Jaskata pekáora ja apon jawen joni koxibo betan jatíbi ja jemanko neskara koxi joi jato onamaa iki
Jainxonra maton xinannai yoina yometsoxon iamax waka chanto iamax waka isinai ea meninoxon maton beketian ea raroti
Jaskara ikenra rama neskara maton onantinin ea keenai tsoabira ja Diossen Xinanman atipana koxia ikax Jesús yoii
Ja senentiainbira jawen baban ewa Orfanin moa kanoxon betsó aká iki ikaxbi Rot ra jabébi baneta iki
Jatian jakon xinanya ixon jato Diossen katota ikenra moa jakon jawékibo akana kopíma iki jato Diossen katotai
Jabebichopari yoyo ixon xinanmeemawe jawen jakonma akábo jatian mia ninkáxonara jakiribi min wetsa betan mia jakon banéke
Jaskati ja chopa tsomaayanix iká iki Potifarnin awin sion iananbi jawen xobon iká jawen yonotibo akí neskati
Ja min bake en boá jawekeskabo winóketianra ea iti jake ja min bake kopi min ea ramiati
Jatian jabora Jasónman jawen xobon jato imake Ja jonibora ja icha mai iboaa romamea apon eséboki yoitimakanai
Jaskáakin jato yoitaanan jain metásibakana kini jato oinmaa iki jainxon jawen pixpachiain chachiibakana kiniribi jato oinmaa iki
Ixonbira non onanyamake tsonkaya ja non sako meran ja koríkibo noa niaxonaki iantana ixon akin akana iki
Jawe tee akí mia neno joarin Jaweranoaxki mia joá Jawerato mainmea jonirin mia Jawe jonirin mia akin
Jatianra ja rekena jakonmabires jawéki moa winota iki Ikaxbira rabeti itipari maxkáke Ja sokota itin iká trompeta
Jaskata pekáo en oinna nai bochikiax Diossen xobo xepoti kepenmeeta iki Ja senenhabekonti joi jain iká xobo
Matonra moa kikinhakin onanke ja reken en mato jakon joi yoinontian ea isinai ixonbi en mato yoiantana
Jabora jonibo betanres jakon ikaskin Dios betan jakon iti xinanyamakana iki Jesossen joinra jonibaon akábo jato yoixonoxiki
Jaskáakana Jesús korosen atankannon ixon Pilaton jato menia iki Jatianra jabaon moa bokana iki Jesús korosen akana
Jainxon ja baken papa yoyo iamai iken mekemanres metokin yokákana iki janbiribiki jawen bake jawe janekasai ixon
Jatian ja Romamea apo jato kopí yokáxonaibo betan jakonma ninkakaatai jonibora ja Jesossen yoiaibo ninkati bekana iki
Jainxonra moa Jesús korosen akana iki Jatianra sontárobaon soerte akana iki tsonki jawen chopa bitiki ixon onannoxon
Jaskara ninkatax apo Herodes kikini xinan tsokasa iki Jatianra jatíbi ja Jerosalénhain iká joniboribi jabébi jaskákana iki
Joni reteyamakanwe Ja retemisaibora joi benxoai joni koxiboiba bokanti jake jato masá tenemakanon ixon iki iká
Jatian jaskara iikin Jakobnin ninkata iká iki Labánman bakebo yoyo ikana Ja yoyo ikana iká iki neskati
Mia nokon wetsa iketianra en mia yoiai nokon yoinabora icharibi iki ibanon ja yoinabo minabi baneti akin
Jaskáakanabi jato yoiribia iki Matobo riki ja moa en mato yoiwana keskábi paranaxon non jema oinni beabores
Jatian jaskáakin jato yoia ninkatax ja Jerosalénhainoa joi akaibo moa jawebi yoyo iamai Dios rabii neskákana iki
Papabo itan jatíbi nokon kaibobo ramapari ea jaki chipota maton onannon ixon en yoiai ea ninkáxonkanwe akin
Jaskáyamai masá xinanni chexakatai onanti inon ixon jatíxonbi xaxa chopa sawekanwe jaskáxon jatíbi maton koxiaxonbi Dios yokakanwe
ikaxbi ja jatíbi jawékibo non rebestankin onanti nete nokoketianra ja jain senenres non onanna jawékibo moa keyónoxiki
ja jatonbi xinanxon yoikanai ikoma jawékibo jainxon ja jaton rekenbo winókani jawéki yoikin jeneyamaibo moa jato ninkáxonyamakanon
Ja Diossen join itan ja non oranatonra ja non piai jawékibo moa jakon imai Jesokriston jakon yonoti
Jaskarara iká iki Sara janra jawen bene Abrahamman yoia yoiti ikai ainbo ixon nokon ibó akin janepaonike
Jaskara iken ja maton onanna esébo xinankanwe itan jan yoiai keskati ikanwe akonkin ja maton jakonmabo jenekanwe
Ikon noakaya riki jodío jonikonxamanbo non anibo ja jonibo ikana iketian noara jodíomabo keská ochaya joniboma iki
Ikaxbi ja esé senenhaxonres jati nete biti ikaxa moa noa Dioski koxiti yamakeanke Wixá meranra ikai neskati
Ja jaton yora keenai keskáres akin jakonma jawéki akábora rami jawékibo aká kopi jatíbitian mawátian kati jake
Ikaxbi ja ikonhaax noa jaki koxiabora jain tantiti netenko noa jikinoxikanai Ja yoii iki iki Dios neskati
Enra onanke emeranra jakon jawéki yamake ixon Jaskara ixonbira en jakon jawékibo ati xinannai ikaxbira en ayamai
Ja rabikaatai jonibaonra Dios keenyamai ikaxbi jaweratoboki rabíti xinanhomabo iki jabora jawen jakon xinanman jato akinnai iki
Ikaxbi ja xobo yoikin ayamaa iki Jesossen jato jaskákin Jara iká iki jawen yorabi yoikin jato aká
Jaskara ixonra maton moa onanke ja ea jain kaainko mato jan kati bai akin jato aká iki
Jaskara iketian matonbikaya korosen atankanwe En jato korosen amati ikaxbira en oinna jawe jakonmabi akáma iki akin
Jatian jaskábaini boax Kapernaúm jeman nokókana iki Jatian moa xobo meran weixon Jesossen jaonmea onannaibo yokata iki
Joxon yoia iki Ibó nokon yonotira isini xobon itinke koxitibobira atipanyamake kikini chexakaakin masá tenei riki akin
Nato riki nokon noi Bake jaonra ea ikonbiresi raroai jawen joi senenhaxonkanwe iki yoyo ikaitian ninkákana iki
Ja mainmea orora jakonhira iki jainra jake bedelio janeya jiwi bepon inin jainoaxa jake ónike janeya makan
jatianra yoia iki Kanaánra jakonmabires iti iki Jawen wetsa rabekan yanka yonoti ioraa namanbiresa iti iki akin
Jaskatax rama ea pozonko nokota iki jatianra jainxon orakión meran en Dios yoike nokon ibo Abrahamman Dios
Baké ramaki en mia kopi jaweati iki Ja min wetsara moa en janeke min joni koxi iti
Jaskara iiti moa Adad mawáketian jawen toan Samlá apo jikia iki Jara iká iki Masreká jemamea joni
Enra ja bero banaa iki jatian Apolosninra onpax machíananbi koirana iki ikaxbi Diossenra ja banábo animaa iki
Jaskákinra apobo keskati xinanmeekin maton moa nokiakinbo xinanyamai ikonkon Apobo mato ipainon riki mato keskaribi noa inon
Jawen tee anon ixon jawen onan Xinanya noa Diossen iamai kikinhakin maton onantininra ea keenai nokon wetsabo
Ja non yoiai joibora onanxonmabi non yoiaimabo iká iki itan jato jakonmaati xinanyanixbo noa yoyo imaa iki
Ninkataibaon ninkakanwe ja Diossen Xinanman jawen joi akaibo yoiai iki Filadelfia jemamea joi akaiboki kirika bomaa
Ninkataibaon ninkákanwe ja Diossen Xinanman joi akaibo yoiai iki Laodikea jemamea joi akaiboki kirika wixaxon bomaa
Rama jaskara tee min akábo ea yoipakewe moara nokon jawékibo koirannai en mia imati atipanyamake akin
Jatíbi neskarabora winota iki ja Jordán wean keiba iká Betaniain Jainxon jato Joanman baotizanpachoainko Jesús Diossen Kordero
Ramara jawetianbi mionmea tsonbi bimi kokoyamanoxiki akin Jaskaitian jaonmea onanaibaon ninkata iki Dios rabiti xobo Jesossen jakonhaa
Westíora ebé raenanai jonira ochokeax joáx nokon xobon nokóke ja nokókenbira en ja jawékiamati yamake akin
Ikaxbi jaskara yoxinbora oranhananbi ayonaxonpari pikotibo iki akin jato aká iki Rabé itin jawen mawáti Jesossen yoia
Janra ea yoiibake Kornelio min orakiónra mia Diossen ninkáxonke jainxon ja maxkatabo min jato akinpachoaibora Diossen onanke
Ja wanoti fiestatian non piti akára moa ike ikaxbi ja en chania ikábora jaskarain joti jisámabobi ikanke
Ramakaya icha jan winókanai kallebaon boxon jatíbi ja maton bechiaibo jato chanitankanwe akin jato aká iki akin jainxon ayantankanainkoribi Diossenbi koxi imaxon jato xabáati raanribia ja zarza tiritainkoniax jaki ángel pikota meranxon
Min wetsara jakiribi nokóke jaskati jakonbires nokóketianra min papan ja kikin xoa waka jato retemake akin
Eapari piti metexon yasánxonwe Moa en pikin senenhaxon xeayonketianparira minbiribi chiní akai akin maton ati iki
Jatianra jatikaxbi ratékana iki ja Diossen ani jawéki aká oinnax Rabé itin jawen mawáti Jesossen jato yoia
Jaskati neno joax jakanketianparira en jatíbi jawékinin jato maxkámatima iki Pichika baritiaparira maxkáke jawékiatinin iki onitsapikanti
Japarikanabo ikaxa ja Kristo kopi retekantiresbo noa ikanai jaskatax noa mawatai yora meran Kristo jaa jixtiti kopí
Mato betan itan jatíbi yoinabo betan jatíbitian jaskara senenhabekonti joira en benxoai ja oinxon onantira nato iki
Jaskara iken rama onankanwe nokon wetsabó ja Jesús kopires jaton ochabo Diossen xinanxontima joi non mato yoiai
Ja Kristonra jawen jimin kopíaxon noa xabáa iki itan jawen ani xinanman non ochabo moa xinanxonyamaa iki
Jatíbi nato netemea maibotiibiainxonra ea kikin ani xinankanai inkienso inintira ea menoxonkanai jainxonra jakon jawékibo ea menikanai
Jainoax neskákana iki Ja non Ibon janenko jóai apora jakonhira iki Jakonxaman naikan ibakanon itan naikanxonribi rabibakanon ikibo
Tsoa joninbira ja oinnama iki itan tsonbira ointi atipanyamaribike jatíbitian jabicho rabinon akanwe atipana koxia iketian ibanon jaskaraxaman
Ja wetsabo jayata jawékinin keenyamawe iki iká ja esekan yoiamaitianra en onanyamakeana iki ja jawékiki ocha iki ixon
Jaskáakin yoiara Esaú jakiribi ikonbiresi sinati saí iananbi winikin Diossen jakonhanon ixon jawen papa yokákin jeneyamai neskata iki
Jainxon en oinna iki westíora nai koin joxoxaman jatian ja koinman iká iki westíora jonin bake jisá yakata
Ja bakeataanan Lea iríbaa iki neskati Rama moa jabé en kimixa bakeaketianra ja nokon benen ea noiai iki
Noemí akin ea moa janeyamakanwe Mara akinkaya ea janekanwe jatíbi atipana Diossenra ea akonbireskin jakonma xinanya imaa iki
Tsoabaonki jakonhakin ninkatai akanwe en mato yoiaibo ninkákin akin jato aká iki Bero banaiki yoinmeeta esé onankaskin yokákana
Já en noini kopíresa en mia jakonbires jamati iki jainxon já kopíressibira min rarebobo en kikinhakin kaimati iki
Jatian jato kárkel meran xepoibata moa kimixa nete senenaitian Josekan moa jato pikoa iki Jato pikotaanan yoia iki
Neripari ja min bake rabé ea bexonwe ja Diossen jawen jakon xinan ea menia xinan en meninon akin
Eara rabinyamai nato bená joi jato yoitinin Diossen atipana koxi iketian jatíbi ja ikonhaax jaki koxiaibo kixpinmeekanti kopí
Ja min xobo meranxon jaskátima ikenbi akanai oinnaxa nokon xinan meran ea tiritai keská iti iki iki iká
Ja jakonhai keská ixonbi jan jakonmaakai Jodassen jato yoia iká iki jan jaskáaitian oinxon yatánkanti Ja iká iki
Jain inon ixon Diossen moabi benxoaxonainko jainoa westíora waranka rabé pacha sokota chonka nete senen jawékiati menikanon ixon
Rabé jonira iti iki wainko teeti iibekoni Wetsara boti iki jatian wetsara botima iki akin jato aká iki
Jatian Jesús oinnax Herodes kikinxamani raroa iki moabi já onankasi iikirana ikax itan já yoii ikanaitianbo ninkata ikax
Jato jaskáakin yoia bokin ja chonka rabé jaonmea onanaibaon akonkin jaton jakonma xinanbo jeneti joi jato yoibokana iki
Jaskati ja José moa jato betan basi jaa iitaitianra jawen joni koxi Potifarnin awin jaon keeni peokoota iki
Mato jaskataibo ninkáxonra en mato kopi akonbireskin masá xinannai yankabiresra ea mato joi yoii onitsapita iki ixon xinannax
Jaskara iken ebé joi akaibó matora Isaak iní keskabo ikanai Diossen jawen bakebo imati xinanna ixon imaabo ikax
Jatian neskáakin yoia iki Enra akonbireskin mia jakon imati iki jainxonra min rareboboribi kikinbiresakin en mia kaimaxonoxiki akin
Jaskatax jatíbi jawen baritia Mahalalel jaa iká iki posaka pacha iskon chonka pichika baritia Jatí baritiayanix mawata iki
jaskatax jatíbi jawen baritia Jared jaa iká iki iskon pacha sokota chonka rabé baritia Jatí baritiayanix mawata iki
Jaskatax jatíbi jawen baritia Matosalén jaa iká iki iskon pacha sokota chonka iskon baritia Jatí baritiayanix mawata iki
Jaskatax jatíbi jawen baritia Lámek jaa iká iki kanchis pacha kanchis chonka kanchis baritia Jatí baritiayanix mawata iki
Jaskara iketian matonbi maton xinan koirankanwe jaskáaxon ja bakeranontian maton bia maton awin jaskáatima yoia ixon yosma ayamakanwe
Jato akinni teeti xinanya mia imaa ixon jakonhakin jato akinwe jato axeati onan mia imaa ixon jato axeawe
Ja noobetan iká jawetii ainbobora yamékirixoko ja mawá miinbakana oinni boibakanke Ja boxon rotoanan joxon yoikinra noa rateibakanke
Jato baotizanai Joanra iká iki joáx piamai itan xeayamai Jatian já yoikana iki westíora yoxinra jameran jake ixon
Noa Israel jonibaon Diossenra non reken papaxokobo katota iki jaskáara ja Egiptoain maei boax ikánontian kikinbiresi kaikana iki
Jaskarakon riki Ibó jatíbi atipana Diossé Minra jaton aká jawékibo ponté itan ikonkon jato yoixona iki iki ikai
Jatian nonra onanke ja jakon itin keenxoni jatoki jakoni yoyo ikaibo ja jaki jakoni yoyo ikai joni xewinabo
Jaskati moa mato ochankoniax xabakaatabo ikenra ramabiribi mato Diossen jawen yonotibo imaa iki jawen keenabores maton axonon ixon
Nonra onanke ramakamanbira jatíbi Diossen aní jawékibo masábires tenei ixí ikai westíora ainbo moa baken chexaa ikai keskati
Jaskara kopíra ja maibotiibi ikana jonibo xaranxon en mia rabiti iki min jane rabiira ea bewati iki iki
Jawerato joi akai joniki jawékinin maxkataxoko iki jara raroresti iki Diossenbi jatíbi jawékinin senena joni keskáakin imaa iken
Jan noa kixpinmati Kristo joxonmein Nato jonin aká bebonbires ratéti jawéki anóxiki ikibo Fariseobaon Jesús jato yatanmati xinankana
Jabo nato netemea ikaxbira ja nato netemea jakonma xinanya jonibo keskati jakonma akí jayamakanke earibi nato netemeama iketian
Jaskara kaxonra jain kaax nokotainkobo jain tsinkíkanai xobo meranxonbo jato axeakatitai Jatianra jatíxonbi rabikatikanai Nazaret jemanko Jesús kaa
 Jawetianbira en mato onanyamaa iki moa eibakeax botankanwe jakonma akai jonibo akin Rabé keska main xoboakana
Ibo Diossé ikaxbi Jawekeskaa xamanxonki en onantiki nato mai iboanon ixon min ea meniai akin Abramman aká iki
Ja Jakobnin jaskáaketian Labánman aká iki ja jato ochóma jakana jonibo jato kenaaketanxon ja wanotiainxon pinoxon icha pitiakin
Ja Diossen xinannai joi jato yoiai jonira kikini koiranmeeti jake jawetianki yoyo itiki itan jawetianki itima iki ikax
Ja joi ikonhayamaibo xaran jaax maton ikainbo onan xinanyanix ikanwe Ja jato betan mato ikaitibi jaskati ikí jenéyamakanwe
Ja jakonmabo akanatonra ea xinanbenoti iki jaton ocha akábora jawetianbi en jato xinanxontima iki ikira ikai non Ibo
Moa basima riki ja non Ibon jawen yoia joi senenhakin jatíbi jonibaon akábo yoixontaanan jato masá tenemati akin
Jaskara iken jaweratoboki wanoya itan benoya ixon wetsa betan yorantibo ayamakinbi jato reteai jabaonra ja esébo moa senenhayamake
Jatian iká iki moa Paskoa iti ochóma ja jodíobaon fiesta Jaskara iketian jaonmea onannaiboyabi Jerosalénhain Jesús kaa iki
Matonra ea akai Maestró akin jainxon matonra ea Ibó aríbai Ikon iketianra maton ea jaskáai ea jákon iketian
Diossen mia raroxaman imabanon jaskara imatibo non Ibon mia yoia senenti min ikonhaa kopí akin Marían Dios rabia
Jaskatira ja Jesossen jaskara jawéki akábo jatíbi ja mainmea iká jemabaon ninkakaaketana iki Simonman rayos ainbo Jesossen benxoa
Ja jonin Bake riki jawerin ja tantiti neten atibo ixon jan mato yoiti akin Meken jirioma joni iká
Nato joni ea koiranxonwe jatian bebonchaabires min jaki koríki keyoketianra jakiribi joxon en mia kopíai joái akin
Jaskara iken ja Diossen ikinaton itireskaya xinankanwe jatianra neskara jawékiboribi maton biti iki Jaskatax naikan icha jawékia iti
Jainxonribi maton yoiai moa jaskáa ixonra ja baken jawen papa betan jawen tita moa akintiakin xinanti yamake ixon
 Mia riki kikin jakonma joni Enra jatíbi min ea ribinabo mia xinanxonyamake min ea ayorakin yokákin jeneyamaketianres
Ja jaton wetsa chiní José yoii jaskákanaitian Robenman ninkata iki Jaskákanai ninkáxon jan retekaxamakin jato neskáakin yoia iki
Rama yaméra non namáwanke ixonbira ja non namata jawéki jawe yoii ikárin ixon noa jan yoiti yamake akin
Ikaxbi nobetan ja non wetsa min raanyamaitianra noa jawekeskataxbi kayamai papá Ja jainoa koxinra noa joaitian ayantanke yoikin
Ja Zilpára iká iki Labánman yanka yonoti ainbo jara jawen bake ainbo Lea menia iki jan yononon ixon
Jatian ja wetsaresibi join orankinra en nokon xinan meranres oranai ikaxbi ja ea yoyo ikaibora en jawebi ninkáyamai
Naikan kakinra jan jato iboa jakonmabo boá iki jainxonra jawen tee ati onan xinan jonibo menia iki iki
Eara moa min bake iti jisáma iki jaskara iken westíora miibetan teetai joni keskáakinres ea xinanwe akin
Matonra akai ea masá tenemakaskin ja mawatax jiriribikanti joi en ikonhai kopí iki ixon akin aká iki
Min papa betan min tita jakonhawe itan minbix noikaata keskáribiakin wetsaboribi noiwe ikira ikai akin aká iki
Matonbinix Noakayara Abrahamman chiní bakebo iki iamakanwe Diossenra nato makanbo inonbi Abrahamman chiní bakebo itiakin joniati atipanke
Nato riki ja jawen papan wai jan biti Retenon akanwe jatianra noakaya wai ibo iti iki ikibo
Noaribi ja non rekenbo betan senen japaoni ixonra ja profetabo retekanaitian non ayamakeana iki ikibo yoyo iki
 Jawetianki mia pikasai oinxon non mia pimaa iki Ibó Jawetianki mia nomiaitian oinxon non mia xeamaa iki
Mia riki onanma joni nato yamébira mia mawatai Jatian ja min benxoa jawékiboki rama tsona banetai akin
Mia riki jakonma itan chikix joni Ja jain banaa ixonmabi jainoa bikaskin en jato yokákin teai onanna ixonra
Akonkin jatíbi min jointiaxonbi min kayayaxonbi min xinanyaxonbi itan min koxiaxonbi min Ibo Dios noiwe iki iká
Jaskákanketian moa Diossen jato jenea iki Jato jaskáa naikanmea wistínbo rabikana iki Profetabaon kirika wixá meranra neskatai Israelitabó
Jawekeskaxonki ja min wetsa nisá bepokoota iken min bixonti iki ja mia jiwi aniosi bepokoota minbipari tsekaama ixonbi
Jatian ja komandanten jen aka tapitinin nixon Pablonin jato meken chankanxona netékanketian arameo join jato neskáakin yoia iki
Jaskáakin bokin jabi koros iamaxon Jesús bomakana iki Mapo xao manan akanainko Ja iki jodíobaon join aká Gólgota
Jaskáketian Pedron metsontaanan nichinhinabaina iki jaskáaxon ja joi akaiboyabi benomayabo jato kenaa bekanketian moa jiria jato oinmaa iki
Kimixa pekataya axon bochiki ja wapóro peká nókoti metro naponbekon ikain westíora ventanan awé jainxon westíora xepótiribi awé
Tsoa matobaonmein pacha ovejaya ixon westíora manóketian merai kaai kaman benai kakin ja iskon chonka iskon potabaintima iki
Higo jiwibo bimiamaibi Ova jiwibo bimiamaibi olivo jiwibo bimiamaibi non wainko banaabo jawe tsekati yamakenbi wakabo karnerobobi yamakenbira
Japekáora Heber chosko pacha kimixa chonka baritiapari jaa iki jatianra jawen wetsa bakebo benbobo itan ainbobo jaribaa iki
Jainxon ja rabé itin raana itan ja kimixa itin raana jainoax jatíbi ja yoina tsama boaibo jato yoia iki
Jaskáaxonra noa onanmaa iki jan xinanni joné jawékibo Ja jakon xinanya ixon moabi Kristo meranxon jan ati xinanna jawékibo
Bai benxoakanai keskáakinribi maton xinanbo benxoakanwe maton Dios binon iki saí ikai ja Profeta Isaíassen yoipaoni keská akin
Jaskáakin jawen papan yoia ja Jakob jawen papan tii anon ikax jakikirana iki Ja tii ataanan Isaaknin yoia iki
Nokon wetsabo matonra onanke ja Estéfanas betan jawen rarebobora ikana iki reken ja Akaya mainxon ja ikon joi ikonhaabo
Jatian moa yametaitian icha joni yoxinman iboabo Jesússiba bokana iki jaskáakin bexonkanara westíora joinbichores yoxinbo jato meranoa pikopakea iki
Ja moatianbi neskara jawékibo jato onanmaa non Ibonra jawen joi jato onanmaa iki ikira ikai Diossen joi meran
Mia José riki jene ochóma westíora jiwi niax kikinbiresi bimia keská Jainoax ja jiwi ponyanbo chikékana tanai neeinatai keskáribi
Ja matobo Dios noiti xinanribikinbi nato netemea jawékibores noiti xinannaibaon moa ocha akin jenekanwe maton xinanbo jawe jakonmaomabi imakanwe
Ja min wetsan awinra jawekeskaxonbi min awinhati atipanyamake akin Moiséssen esekanra yoia iká iki jaton wetsan awinbi bichinxon awinhatima
Nokon papanpari nato joi en bomaatianbi ixton ea oinni jonon Diossenbi Egipto main jaa jonibaon koxi ea imaa riki
Non Ibo Dios jatíbi atipana koxi itan ratéti jawékibo riki jatíbi min akábo ponté itan ikon riki min ikábo
Ja reken en mato raanontianra en mato raana iki jan piti boti pixaoma jain koríki ati pixaoma itan zapatoomaribi
Jaskara ixon jawen xinanna jawékibo yoiti onan xinan mia Diossen menia iketian awé ja min ikonhai keskáakinribi jato yoikin
Jakon xinanyaxonkaya ja mato jayata jawékibaon ja jawebiomaxokobo jato akinkanwe jatianra nekebi itan xinan meranribi mato jakon ikanti iki
Enra mato ikon yoiai ea jansoaitian Diossenbi ea masábires tenemabanon já yoikin maton ea akai jonira en onanyamake akin
Jaweati min ea jaskáarin Ja min bake Rakel biti kopíkayaki ea miiba teetama iki Jaweati min ea paranarin akin
Jainoax jawen wetsa awinra jaríbaa iki jara iká iki Ismaelnin bake ainbo Basemat janeya jabiribi iká iki Nebaiotnin poi
Ja chopa kakaati keská ikainko iká iki chosko taeya meskó yoinabo jainoax meskó ronobo itan meskó pechia noyai yoinaboribi
Pikoa boaxa ikana iki jain joni jayamainko chosko chonka baritiabira jainoaxa jakonma axekan iki yoitimakanaibi Diossen jato jaweayamaa iki
Eara moa ja icha mai iboaa romamea apo bebon itinke nenonxonkaya riki ja nokon ikábo onantiakin maton ea yoixonti
Jaskáaxon basima manáxon oinkanabi jawe iamaa oinnaxa wetsa keskáakin xinanax yoyo ikana iki nato jonira westíora dios iki ikibo
Jatianra ja maton koríki menia tsinkikanabo jakonxaman xinanyaxon maton aká iti iki ja non ati yoia senenhakinres maton akáma
Dios iráke anon akanwe jawe kopímabi ani jakon jaweki noa menia iken jara jaskáxamanhakin non iráke ati joibo yamake
Ikaxbi ja maton jakina rebichi xateti yoixon mato meskó xinanmai jonibaonkaya jaton jakinaribi jatiobi xatepainonra ikanai jaskáatires xinannaibo ixon
Jato yoia iki Nato jimi riki ja senenhabekonti joi jan onanti imai ja senenhanon ixon mato Diossen axona akin
Diossenra ja atima betanbires yoranti akaibo jainoax wanoya itan benoya ixonbi wetsa betan yoranti akaibo jaton akábo jato yoixonoxiki
Jawekopiki iti atipanyamakana iki Jabaonra xinanna iki ja esé senenhaax jaskara iti jatian ja Kristo ikonhaax iti xinanyamakana iki
Jaskara yoiira ikai Wixá meran Jaweratoboki ja non Ibo akí ea akinwe iki ikai jabora jan jato kixpinmatiki iki
Jainxon ja Priskila betan Akila yoikanwe enra jato salodo bomai jabora ebébi teekana iki ja Kriston ati yoiabo axoni
Jaskara ikenra enribi mato yoiamai tson amaaki en jaskarabo akai ixon akin jato aká iki Rabé bakeki yoinmeeta esé
Kimixa chonka kamello awin bakeyabo chosko chonka waka awin chonka waka bene rabé chonka asno awin chonka asno bene
Enra jawekeskáaxonbi mato ikonhayamai Matobo riki paranax nato jeman weixon jaoraoxonki non jato ramiatiki ixon noa oinni bekanabores akin
Ja yoyo akin akana iki neskáakin Oinpariwe ibó minra moa onanke noabo riki ja miibakea jawékiati maroi noa beibataboribi
Jatian jain ikana joi akaibaon non Ibon jakon imanon ixon jawen mekenman jenekana pekáo moa Pablo betan kaa iki
Jatian jainribi ikana iki jawetii ja Epikúriosbaon itan ja Estoikobaon xinan chibanaibo jabora jato betan join iananani neskákana iki
Jatian non Ibon ea yoia iki Wenitax Damaskoain karestanwe jainxonra ja min ati jawékibo mia yoikanti iki akin
Banetax maton xobonko botankanwe maton tita betan iki Ibon jatíbitian mato noibakin jakonhabanon nokon bakeboyabi maton ea ikínkatitai keskáribiakin
Jatian noa neskati ikábora non onan xinanmanbi noa ikáma iki Diossenkayara jawen noimisti xinanman jaskatibo iti noa onanmaa iki
Jainxonribi ja Diossen xobo itan ja meran iká jatíbi ja Dios rabikin akanai jawékiboribi yoina jimin Moiséssen kachaxa iki
Ramara ja Diossen katotabora jakonmabo iki akin tsonbi jato yoiti atipanyamake Diossenbi moa ocha ayosma keskáakin jato oinna iketian
Non reken papabaonra akana iki jain joni jayamainkoxon maná janeya jawékiati pikin Ja yoiira ikai Diossen joi meran neskati
Enki mia yoiamaa iki ikoni eki koxixonra ja Diossen atipana koxi min ointi iki akin en mia aibata akin
Tsonbira chopa bena xatetaanan jan payo chopa onayosma iki jatian jaskáakin onaara ja bená chopan ja payo chopa waxaresai
Ja Diossen joi ninkátaanan jan yoiai keskati jakanabokaya Diossen raroxaman imabanon akin Jaskara iosma jawéki anon ixon Jesús yoikana
Jatianra moa barin tenayamaa iki jaskáketianra ja Dios rabiti xobo meran iká jan nachitekin panaa chopa naponbekonxaman noxita iki
Ramara en mato onanmai ja jonin Bake riki jawerin ja tantiti neten ati ixon mato jan yoiti koxia akin
Neskara jakonma jawékibora jonin xinan meranoax pikotai Jaskarabaonra joni jakonma imai akin jato aká iki Jodíoma ainbaon Jesús ikonhaa
Jaskáa ja Satanás moa kaa iki Ja kaketian Diossen ángelbo bexon Jesús akinkana iki Galileankoxon Jesossen joi yoikin peoa
Jaskáxonra moa makan meeyamakin ladrillo akana iki jainxonra jan tekiati jatonbi meskoxon ayamakin mainmea boi asfalto bixon akana iki
Xinanwe mia riki min yanka yonotinin ibo ainbo min jaskáa jakon iti iketian ja min xinanna keská awé akin
Ja Anára iká iki westíora benbo bakeya jawen jane Disón Jainoax westíora bake ainboyaribi iká iki jawen jane Aholibamá
Jatian jato jaskáa jakibeirankanketian jato yoiribia iki Ea riki maton wetsa José ja Egiptonko bokannon ikax mato eon maroni
Diossa jatíbitian mato betan inóxiki Jakopí nato Egipto mainmeax pikoti kakin nokon xaoribi ea boxonoxikanwe akin jato aká iki
Kamentanwe naman ipakexon jato oinni Jawe keskabi xinanyamawe mia iokana jato betan karestanwe Jabora en raana bekana iki akin
Jatíbi atipana Ibonra sakerdotebo yoia iki Bakebaonra jaton anibo jakonhakanti iki jainoax ja teemakanaibaonra jan jato yonoaibo jakonhakanti iki
Nokon noimisti xinan riki jatíbi jan mia keenai ja isinaibo meranoaxa nokon atipana koxi jato akinni kikinni jixtiai akin
Ikaxbi ja Ibonra nobetan senenhai ixon maton xinan meran koxibo mato imati iki itan jatíbi jakonmainoa mato koiranti iki
Jaweraki yoitikayaki atibires itiki  Min ochabora en mia xinanxonyamai akin ati iamax wenitax katanwe akin ati
Jainxonra maton ea yoiribiti iki Ja Kapernaúmhainxon min aká jawékibo non ninkánibo rama neno min mainkoxonribi aríbawe akin
Ja mai karanbemati pichika wakara en marokin bike enra jabopari tanamapakei kati jake Jakopira ea kati atipanyamake akin
Ikaxbi Jesossen jato yoia iki Matora ikai yantanpake nai oinxon oinna jakonxaman iketian ramara moa oi beyamai iki
Nenora ea itinke ja ea yoii kirika meran wixakaata keskati ja min xinanna keská ati kopí Diossé akin
Ramara ea tearesai nato benomaya ainbo ja keenai jawékibo en benxoakiinai ea tearesi moa jowetsayamanon iki ixon akin
Nato joni tanéxanan menéxkanwe jaskáaxon nenoa pikoxon ja yaméain potakanwe ja masá tenei winikin xeta kerox ati ikainko
Rama ja kallebaon itan ja bai kaabaon katanwe kaxon jato teanan iwexon jato jikimakanwe ja nokon xobo bochoai kaman
Diossenra nokon Ibo yoia iki Nokon mekayao yakáwe Ja min rawibo en min taenaman itiakin imaxonai kaman iki
Nai bochikira David kaama iki ikaxbira neskati yoyo ika iki Ja Ibonra nokon Ibo yoia iki Nokon mekayao yakáwe
Jakopira ja sakerdotebaon Pilato yoikana iki Jodíobaon apo akin wixayamawe Ja jodíobaon Apo iki ikai akinkaya wixawe akin
Jatianra ja apon jato yoiti iki Ja nokon wetsabo kikinmaxoko xinankanaibo maton akinyamaara maton earibi akinyamaa iki akin
Ja chiní nokotabo westíora horares teekankenbira noa akátiiribi min jato kopíake noabokaya ikonbiresi bari napobi iibaiti teekenbi akin
Ramabi karibatanwe ja jeman iká kallebaon jain kaxon ja jawebiomaxokobo ja xinankomaxokobo nitikomabo itan benchebo jato iwetanwe akin
Jatian westíora Ángelra basibores jain jokátiai jatian joxóntiibi ja jene yakímaa pekáo janpari ja jene tsakaabo meskó isinyabo benxokatikanai
Ikaxbi ja wapóro niwen boá kaxon maxi tsakaax jain tekeyanmeta iki Jaskáketian ja wapóro poinkikiri bechonman tsakaxon toeyona iki
Ja Joséiba jawen wetsabo nokókana joira faraón kexankana iki Jaskarabo kexankana ninkatax jawen joni koxiboyabi faraón kikinbiresi raroa iki
Winókinra jatíbi keyokin ras abotankanai ja bokinra jato rakéabotankanai ja jato yatankana jonibora aniparo maxi xewinna bebónbires icha ikanai
Ibó parobokiki mia sinata Kikínbiresiki aniparoboki mia sinata Jaskatiki min kabayobaon mia peyaka janxon min jatoaresai karronki mia naneta
Matonra ja senenhati esé jeneyamakin senenhaa iki jaskara kopíra nato netemea jatíbi joniboki tanakaatibo joketian en mato koiranti iki
Jainoax chikix banetax ikanai xobobotiibi boaantani jaskati ikanai joixoko ninkatax kexai jatíbiain jato betan niakaaxon atima joixokobobi jato yoii
Ramara en moa mia ramiawetsayamai akin Jatianra moa min ja xinanxontima iki akin Dios ikonhaax jawen atipana koxia iti
Jakobnin xinanara iká iki Jaskáakin nokon jonibo en nokon wetsa jato yoimaara jawen siná xinan tantipakexon ea jakonhakin bitiki ixon
Ramabixokora nokon xinan iorai onisai Enki jaweraki yoiti iki Enmein yoitiki Papá nato masá tenetiainoa ea xabaawe akin Enra ayamai
Ja ioa kaax moa faraónhiba nokóxon ja joni aniakin xinanbainhanan aká iki neno joaxa ea iitai Miaki jawekeskatani iki akin
Jaskáyamakinra jatíbitian mia non jakonha iki itan jakonhaxonra mia non raana iki itan ramara jakon itiakin Ibon mia xinanxonai akin
Ja yoinabo riki mia meniti en akábo Ja yoinaboribi riki moa ramianani jenetax noa jakonbires jabékonti kopí en aká akin
jara jawe onanma ikaxbi rabitaires iki jainoax meskó joi kopíxokobo join iananani jaa ikaxiki já meran westíora isin itina keská
Esé onanbo ikai keskati jayamai koirameekanwe Jabora ikai tapó chopa sawéyabores kawanhatani itan icha jonibo tsinkitain kaketian jakonhakin salodankantininbores keeni
Tsonki jato westíora bero toxananai jaribi westíora bero toxanti jainoax jato xeta sekenaanketian jaribi xeta sekenaanxokoti iki iká esé
Enra maton ikábo onanke matora ikai kikini teeti mato riki manatiabo jainoax matonra ja jakonma jawékibo akai jonibo amaboresti atipanyamake
Jain kaxon enbicho mato akinti yoiima riki ea matonribi akintininra ea keenai jaskati akinannanira noa jatikaxbi bebonbires Kristoki koxikanti iki
Maton bero riki jan maton yora tenaa lamparin keska jatian min bero jakon ikenra jatíbi min yoraribi joébires iti iki
Nato ainbora ja jonin awin iki ikira ikanti iki Jatianra ea retekanti iki jatianra mia binoxon mia jaweakantima iki
Ramara ja jawékiatibo ja jatonbi aká jawékibo iboamakanakiriakin en yoiai ikon riki jatíxonbi jaskarabo non onanna iki noa yoyo ikaibo
Enbira onanke ea matoiba kaax nokoketian ikonbiresi eon mato raroyantana Jaskáati ikenra rarokin maton berobi tsekataanan ea maton menikeana iki
Jisé nato riki min jatí ribina onanti kirika Rama jain yakáxon ixton pichika chonka barril kopíati ikares awé akin
Jaskara kopí riki neskati ea onitsapitai ikaxbi jaskara jawékininra ea rabinyamai enra onanke tsoarin ja ikonhaax ea jaki koxia ixon
Abánon ja Diossen jawen akinmisti xinanman jawen jakon xabá xinanman itan jawen noimisti xinanman mato akinboreskin Ikonma esé yoiaibo 2
Ikaxbi matobora maton papabaonbi maton wetsabaonbi maton rarebobaonbi itan mato betan raenanaibaonbi jakonhai keskábo ixonbi mato jakonmaanoxikanai Jatíribi matobora retenoxikanai
Jatian Jesossen ja baken papa yokata iki Moa jawetio basirin neskatai akin Jatian jaskáa yoia iki Baketianbi jaskati peokoota riki
Jatian ja Korderonin jawen rabé itin iká xepoa ras aketianra ja jawen rabé itin iká jiria jawéki en ninkata iki
Jainxon jawen kimixa itin iká jan xepoa ja Korderonin ras aketian en ninkata iki ja kimixa itin iká jiria jawéki
Jatian jaskáaketian oinxon ja jaonmea onanai ja jakonhai keská iikinbi jan Jesús jakonmaai kaai Simonman bake Jodas Iskarioten neskaa iki
Nenoax tsekékaini kaax aniparo napo banakaatanwe akin Jatianra ja jiwi maton joi ninkáxoni kati iki akin Yonokaatai ixon atibo
Nato riki ja jawen papan maibo jan iboati bake reteti riki jatianra noakaya nato wai ibo ikanti iki iki
Ikaxbi jawetianki moa xinanmeetax mia eki banéribiai jatianra ja min wetsabo eki koxikinkin min jato jenékintima iki akin aká iki
Noara itibi neno masá tenei onitsapitai ja non jakonmabo aká kopíbi kastigankana Ikaxbi nato joninra jawe jakonmabo akáma iki akin
Jaskáaketian oinnax fariseobobiribi jain tsinkíti xobomeax jokonbaini boax tsinkíkana iki jaskáaxon Jesús retenoxon xinan akí Jaskara Jesús iti yoikani senena
Jaskata pekáo Kainán japaria iki posaka pacha chosko chonka baritiapari jainoax wetsa jawen benbo bakebo itan ainbo bakebo jaribaa iki
Min oinke ea pitin reteai jaskara iketianra ja reken bake ixon bitibo jawebi ea akinyamai ikax nokona jawemabi iki akin
Jaskáakinbo noa yoiainbira nonbiribi aibake noara ikon jakon jonibo iki Jainoax paranaxonboribira jawetianbi jato ramianoxonbo jaton jemabo non oinyosma iki
Jainoax ja griego join yoyo ikai jodíoboribi jato ikonhamakaskin koxi xinanyaxon jato joi yoikatitai ikaxbi jabora já retekasires ikana iki
Jainoax neskákana iki Non Ibon joira jakonhira iki ikibo jaskáaxonra ja Diossen jatíbitian jati neteya imatibaon non Ibo ikonhaakana iki
Ea bake inontianra ja bake yoyo ikai keskati jainoax ja baken xinannai keskáakin jainxon jan xinanxon akai keskáakinboribi en akátiai
Jaskara kopíra ja wetsabo ikai keskati oxaa keskábo noa iti yamake jaskáyamaikayara jakonhakin xinannaibo ikax jixtena keskábo noa ikanti jake
Jaskáakin en mato oinni kati yoiara jan ea jen aka iki matoakin xinannai ixon jaskatira keenxamantaanan rama mato oinni kaai
Jaskara ikenra non jato akinti jake jaskáaxon ja ikon yoikanaitian non jato akinti kopí Diótrefes betan Demétrion ikábo jato yoia
Jainxon ja chosko itin jan xepoa ja Korderonin ras aketianra ja chosko itin iká wetsa jiria jawéki en ninkata iki
Jatíbi nato jawékibora iká iki nokona kikínxaman jakonhirabo ikaxbi Kriston ea akinna kopíres rama en onanke ja jawékibo moa iresabo
Ja reken Diossen jato betan senenhabekonti joi aká jatíbi jakonbires iketianra wetsa bená senenhabekonti joi Diossen jato betan ayamakeana iki
Jaskáakin jawen jakon xinanman jakon jonibo noa imaa pekáo ja noa jatíbitian jayáti jati nete binox manatabo noa ikanti kopí
Jatian ja tsinkíti xobo meran iká iki westíora joni yoxin naikia Jaskara ikax ja joni neskati koxin saí ika iki
Jain xepokanara mato pikótima iki jatí kopíax pikóti yoikanati kopíai kamanpari Wanoya itan benoya ixon wetsa betan yorantima yoii iká
Jato jaskáaketian jaonmea onanaibaon onanna iki ja jato baotizanai Joan yoikin jato Jesossen aká Westíora bake yoxin naikia Jesossen benxoaa
Ikaxbira en mato yokatai Joninki atipana ja bikasai Dios meniamakin Ja en bikasaira maton ea meniamake Jatianra maton ea yokaribipariai
Ja ani jakon xinanya iketian jatíbitian non Dios rabinon ixon jaskara xinanya ixonra jawen noi Bake meranxon noa jakonha iki
Westíora bake iká iki jawen yonoti ainboki aká jatian wetsa iká iki jawen awinkibi aká ja iká iki jawen yonotima
Ja Abrahammanra manaa iká iki ja Diossenbi aká jemanko jaai katín Jatian ja jemara Diossenbi aká ikax kikin koxi iki
Jaskara kopíra kikinbiresi ja Roma jeman ea kakasai jaskatax kixpinti ikon joi matoribi yoiti kopí Bená joi Diossen atipana koxi
Jaskáribi riki noa Ikaxbira noa westíora yorabicho keská iki Kristo ikonhaibo ikax Jaskatira ikai noa akinnanani westíora yorabicho keská itaanan
Nokon keen wetsabo enra mato neskáakin yoiai Jatikaxbira mato ikanti jake yoyo ikanaitian ninkátiresbo timenbiresa sinatax mato yoyo iresti yamake
Mibébira non piá iki itan non xea iki Jainxon non jemankonia kallenxonbo min joi jato non onanmaa iki akin
Jatian ja joi akaibaon yoiabi jato ninkáxonyamaribaitianra moa joi akaima joni iamax ja apo kopí yokáxonaibo keskáakinres min ointi jake
Matonkayaki yoyo ayosma iki ja jatíbi peoai bená benbo betan ainbo Diossen joniani iki ixon jawen joi meran yoiai
Jawetianki wetsanko kaa iketian oinxon non xobon mia non bia iki Jawetianki chopa keyota oinxon mia non chopa menia iki
Jato jaskáa boxon jaonmea onanaibaon ja Jesossen jato yoia keskáxamankin akana iki Jainxon ja Paskoa iketian yantan jawékiatiribi akana iki
Jaskata pekáo Enós japaria iki posaka pacha chonka pichika baritiapari jainoax wetsa jawen benbo bakebo itan ainbo bakebo jaribaa iki
Eabiribira jainra ea nokoti kati jake iki ikaxmabi westíora joni ixtoai keskati iamai jainoax xabánapo jonin timai keskatiribi ea iamai
Jaskarabiribi non yora mebibo itira Diossen noa aká iki jaskáaxon ja kikinmatani non oinnai yora mebibokaya non bebonbires jakonhanon ixon
Jaskáribiira ja diákonobaon awinbo ikanti jake jakon ninkakaataibo joi kexamabo jaton xinan meran kikini koiranmeetaiboribi jainoax jatíbi jawéki atinkobo senenhakaiboribi
jakonhai keská ixonbora jato jakonmaanoxikanai jawekeskabo akanaitianra onankonaxmabi niakaaresnoxikanai iresbiresi yoyo ikira rabínoxikanai Dios benatitianbira jaton keena keskábares akí inoxikanai
Maton jakonma xinanbo akonkin jenekanwe ja Diossen ikinaton jati netera moa ochóma iki akin Yapan teetai chosko joni Jesossen kenaa
Jaskara yoiira ikai Wixá meran neskati Miikiriakinra nokon wetsabo en jato yoinoxiki jainoax tsinkíkana xaranmeaxbora mia rabii ea bewanoxiki iki
Nato ani xoboakana min oinnara jatíbi ras inoxiki Westíora makantanibira jabé makanki perakaa yamanoxiki akin Nete senenamatianbi ja oinxon onantibo
Jatianra Jodassen jato jen aka iki jainxonra ja jonibo yamakainketian jaskáxon Jesús jato yatanmati benaa iki Ibon jato yamé jawékiakiina
Nokon xobora iti jake jatíbiainoa jonibaon jainxon orankanai xobobiribi Ikaxbi matonra imake jainoax yometsoti xobo akin jato aká iki
Enra ja nokon koríki nokon keena keskáakin ati atipanke Jatian Jawekopíki ikai ea jakonhira iketian mia eki notsi akin
Nato netemea apobo itan joni koxibora kikini yoitimai jainbicho tsinkíkanke ja non Ibo itan ja Kristo ramiati xinanyanix iki
Diossenra jatíbi jonibo jato onanmanoxiki iki Jaskara kopíra jatíbi ja nokon Papan yoiaibo ninkaxon ikon jawéki onannabores eki bekanai
Ikaxbi ja kikinhakin ninkáxon onantaanan jan noa xabáakai esekan yoiai keská akin jeneyamaibora jatíbi jaton akai jawékiainbo raroxaman ikanti iki
Nokon wetsabó Wixá meran yoiai keskatira moa senenke Neskarabo itira David meranxon Diossen Xinanman yoinike ja Jodassen jato Jesús yatanmati
Jainxon ja Ibon non mato noia keskáakinribi wetsabo betan itan jatíbibo betan inonbi mato noianannon ixon noimisti xinanbo mato animaboresbanon
jainxon yoiboresa iki Nato jatíbi kebada menikinra ea yoike Min benen titaiba baneti kaira mia jawebioma katima iki akin
Jawerato yonotiki jawen ibon ati yoiai jawékibo jakonhakin senenhaxonai iki jara jawen ibon jawen xobon ikábo jato jawékiamaxonon ixon yoiai
Jatian iitimabi koxi niwannaitian kárkel jan koxia nichintibo xakotaitianribi jawen xepótibo kepenmeeta iki Jainoax ja presobo nexakana kadenaboribi chorokoota iki
ja akana teebora jato jixtiaxonoxiki ja non aká jawékibo onanti nete nokoketian Ja westíoraxonbo akana teebora chiikan tanai keskáakin anoxiki
Maton onankebira en mato xinanmaribai ja Ibonra Israel jonibo Egipto mainmea jato pikoa pekáo ja ikonhayamai jonibo jato keyoa iki
Diossen nokon papan xobonkoniax pikóti yoinontianra en yoia iki ja noa nokotainkobo ea yoii nokon poi riki iki iti akin
Diossenra akonbireskin onanke ja jiwi bimi kokoxon maton jakon itan jakonma onanti jaskara onanaxa mato Dios keskaribi iti iki akin
Jatian nete xabáketian ja ian keiba baneta jonibaon moa onankana iki Jesús kayamaibi ja jaonmea onannaibo jatobires westíora botenbicho boibakana
Jatíbi ja jonibora Diossen jato jaskara meniti yoiabo biaxmabi mawákana iki ikaxbi ikonhabo ixonra ochóxonbi jaskarabo oinxon onantaanan meken sananxonreskana iki
Jaskara moa rabé baritia winota pekáo Félix moa koxi pikota iki jatian jawen toanra Porkio Festo joni koxi jikia iká iki
Jaskaramabora ikana iki ixonra en mato yoiai matoribira ja maton akai jakonma jawékibo akonkin jeneyamai Dioski banéyamaax mato mawáti iki akin
Enra ja janen akai ea bakeayosma ikax nokon wetsa betan rawikananbekona keská ikax itikomabires iikinbi Diossen akinnares moa bakea kopí iki
Jaskáakin jawen bake yoitaanan Jakob iká iki neskati Nokon Ibó min ea jamanon ikaxa ea miki koxiananbi mion manati jenéyamai iki
Jato jaskáa saa ikana iki neskati Korosen metasti riki Korosen metasti riki ibanon mawati iki ikibo Jaskákanaitian Pilaton jato yokata iki
Jaskara ikenra ja icha mai iboaa romamea apon min ikábo yoixontin keenax mia jaiba kati jake akin Apo Agripaiba Pablo iká
Janbira non isinbo noa bichina iki jainxon non chexáboribi noa keyoxonike iki yoyo ini senenti kopí ini Jesús chibanti yoii iká
Jainxon jato yoia iki Jawen kirika meranra Dios neskatai Nokon xobora iti jake jainoax Dios betan yoyo iti xobobiribi iki
Jatian ja kimixa itin ikátonin ja kachiana ainbo biribaa iki Biaxbi bakeomaribi mawata iki Jaskataxa ja kanchis jonibi bakeamabi mawákana iki
Ja boxoni jaton papaiba kaax nokóxon ja tari oinmakin neskáakana iki Natomarin min bake Josekan tari jokin meraxon non bea ikinbo
Ja joi bemakanatonin moa yoikin senenhaketianribi ja Josekan wetsabo nokótoxita iki Ja nokotax ja bebon chirankootaanan maikibi bekepixon yoikana iki neskáakin
Jawerato jonin iamaxon yoinanin inonbiki ja manan jawen taen jamatai jara makanman tsakaanan iamaxon yami kenxon chachianan reteti iki ikai iketian
Jaskáakin moa awinhati jawen bake Jakob menitaanan Labánman jawen yanka yonoti ainbo jawen bake Rakel menia iki jawen yonoti inon ixon
Mia teeta en jan mia kopíati yoinabo riki seré raniabo akin Ea jaskáaketian ja yoina bakenabo serébires raniabo pikota iki
Jaskáaxonra jaton onanna jawékibobiribi Egipto jonibaon ja Moisés axeakana iki jaskataxa yoyo iti koxi xinanya itan jawéki ati onan iká iki
Ja wai ibonra kaxon jatíbi ja teetai jonibo jato reteti iki jaskáakin jato retexonra wetsabo ja wai jato koiranmati iki akin
Jatian ja jaskata oinni beabo jatonbixaman oinnabaon jato yoia iki jaskatax ja yoxin naikia ipachoai joni benxoabo itan jaskatax kochibo keyotaribi
Jawetianki isinai oinxon non mia koirana iki Jawetianki kárkel meran iketian oinnax mia oinni noa kaa iki iki ikanti iki
Japari pikota iká iki Oz japekáo pikota jawen wetsa iká iki Boz jainoax iká iki Kemoel jara Aramman papa iká iki
Jaskata iikin Lean wetsa bakearibaa iki Ja wetsa bake pikóketian Simeón akin janea iki Jaskatax ja Lea neskati yoyo iribaa iki
Jaskáa Josekan yoia iki Ja min namata riki neskara yoii iká Ja kimixa tasá min namata riki kimixa nete yoii iká
mato sakerdotebaon Diossen jonibo tsinkikanwe Dios bebon kerásma inox kikinni chokíkanon jato yoikanwe yosibo bakebo itan xoma akai bakeboribi jato tsínkikanwe
Jaskara ikenki ja netetiibi xinan meran ikai jawékibaon jakonmananax Jawekopí ja joi akaibo betan jawe ointi yamaa joni koxibo maton benai
jatíbira ja isinaibo jato benxoati atipana koxioma iki jatikaxbira wetsaresibi joibaon yoyo iamakanai jatíxonbira ja yoyo ikanai joibo jato onantiakin yoiamakanai
Jaskara iken ja maton wetsabo betan xinan meran raroananni bebonbires xinan meran koxianankanwe ja moabi mato iibea keskati Senentiainbi jato esea
Jabora apobo itan ja non Diossen tee ati sakerdotebo min jato imaa iki Jabaonra nato main ikana jonibo jato ikinnoxiki iki
Ja yoinanin kanchis mapo riki kanchis mananman ja ainbo yakata yoii iká jatian ja mapobo riki ja kanchis apobo yoii iká
Ja non Papa Dios betan non Ibo Jesokriston jawen jakon xinanman itan jawen xabá xinanman mato akinbanon Pablon Dios iráke aka
jainoax kikin ani itan jainxaman senena yama riki ja noa joi akaibo jan akinnai jawen atipana koxi ixon maton onanti kopí
Ja esekanra Kristo joái kamanres ja iboaxon yonokanaitonin bakebo ikinai keskáakinres noa ikinna iki já ikonhaxes noa ochaoma keskábo iti kopí
Jatian jabaon makanbo bikana iki ja makanman tsakaanan retekaskin Ikaxbi icha xaran jonetax ja Dios rabiti xobo meranoax moa pikota iki
Ja ea jan teemai joninra moa ea tee bichinai enra wain teetibobi atipanyamake jato jawéki yokataixoko ea itira rabin jawéki iki
Jaskáabi Abrahamman yoiribia iki Jabora ja Moiséssen itan ja profetabaon wixani kirikaya ikanai Ja kirika meran yoiai keskati jabákanon akin
Jainxonra Jesossen jawen raanabo ja Betania jeman jato ioa iki Jainxon jawen meken bochiki sanáanan jakonbires ikanon ixon jatoki orana iki
Jatianra en jaskara ati xinanna joi yoii iká maton yoranko onanti iti iki jatíbitian en jaskara ati xinanna joira iti iki
Jatian ja Gosén main jawen papa moa nokota ninkáxon Josekan ja bechii kanoxon jan kati jawen karro jato jakonxamanhakin benxoamayona iki
Jatian jawebomein ja chicho jake ixon jakonxamanhakin en oinnara iká iki chosko taeya meskó yoinabo siná yoinabo ronobo jainoax pechia yoinabo
Jaskáxon Bernabé janekana iki dios Zeos Jopiter akin Jatian Pablobiribi janekana iki dios Hermes Merkorio akin jan jato joi yoiai iketian
Jatian ja Moiséssen esekan jaskáti yoiai iketian ea benxokaata iki jaskatax ja Dios rabiti xobo meran iitaitian ea jabaon nokokana iki
Ja non Papa Dios betan non Ibon Jesokriston jawen xabá xinanya itan jawen noimisti xinanyabo mato imaboresbanon Dios iráke ayananbi yokata
Jatian jaskáakin jabaon ja jakonma joibo jato onanmakanaibora kanker isin ikai keskati janbisai neskákinbo jato axeaira iikanai ja Himeneo betan Fileto
Ja non Papa Dios betan non Ibo Jesokriston jawen noimisti xinanya itan jawen xabá xinanyabo mato imaboresbanon Joi akaiboki Pablon orana
Ja ea ikonhataanan jakoni jaax eki koxiabora janoxikanai ikaxbi ea ikonhakin jenekanabo ikenra jato betan nokon xinan jakonxaman itima iki iki
Ichama join yoia Ja esébora kikin jakon iki jatian ja meran iká senenhati joibora kikinxaman jakon itan jainxamanhira yoii ikábo iki
Jainxonki jaweribi maton oinna iki Westíora profetaki maton oinna iki Ikon riki jara maton oinna iki jara westíora profeta xewina iki
Jatian Jesús yoyo ikipari iitainbira jain tsinkíti xobon iká joni koxi Jairon xobomeax westíora joni joá iki joxon neskáakin yoia iki
Jatian jaweatiki maton boai ixon mato yokákanketianra maton yoiti iki ja Ibo keenaitian boxoni riki noa akinres akin jato aká iki
jabicho jawékia itin keenaires wetsabaon jawékinin kenti jakonma jawéki ati paranmisti meskó jawékinin cheati jatoki notsiti yoimisti rabíti xinankonaxmabi yoyo iresti
Jabora Noekan bakebaon rarebobo iki jaton rekénboainxon peokooxon bakeakanabora meskó keska jaton chiní bakebo iká iki itan jatonbiribi maiabora ikana iki
Matonra onanribike ja Nazarethainoa Jesús Diossen jawen atipana koxi itan jawen Xinan meniaton jakon jawékibo itan yoximan iboaxon onitsapimaiboribi jato benxoakatitai
Jaskara joibo ninkatax joi akaibo bebonbires Dioski koxikareskana iki jainoaxibi ja joi akaibo netetiibi kaikareskana iki Pablon namá keska meran oinna
Min akinnon ixonra en mia yokatai Ibó tsoa jonibi jain jaama mainmea xobi itan ja mainmea niibora bari xanan keyokin menoke
Ja kixpinti jakon joi en jato yoiai riki jan ea rabikaati jawékima jara jaskara ati xinanya ikax chexakaakin en akai iki
Jatíbira jawen joi yoiti Diossen raanabobiresma iki jatíbira profetama iki jatíbima riki jawen joi jato axeati onanbo jatíxonbira ratéti jawékibo ayamakanai
Ja noimisti xinanya iti jainoax jawen onanti xinanya Diossen mato imatiakinkaya xinankanwe ja jan xinannaibo yoiti onanti xinanyakaya mato imanon ixon
Jatian jaskara jawékibo Jesossen aká joira jatíbi Jodea main itan ja patax iká jemabaon ninkakaaketana iki Joanman jawen jonibo Jesússiba raana
Jaskáakin jato yoia jatíbi maxko jemabotiibi bokana iki jakon joi jato yoiboi itan isinaiboribi jato benxoaboi Tsoarin Jesús ixon Herodesnin onanyamaa
Rama itan bakixra ja jonibo meranoa en yoxinbo pikoai jainxonra isinaiboribi en benxoai Jaskarabo akinra wetsa bakixbi en moa senenhai
Ja teetabo kenaxon moa jato kopíapakewe rekenpari ja chiní teeti jikiwanabo awé japekáora ja reken jikiwanabo min jato akai akin
Jakonra iti iki nokon papan rareboboibakea min ointi jainoara nokon kaibo ainbobo xaranmea jawen awin iti min benati iki akin
Ea tearesxayamawe nokon xobora xepó iki Eara nokon bakeboyabi moa oxaa iki Jakopira mia jawebi menii ea weiti atipanyamake akin
Matobo neri bekanwe nokon Papanra mato jakon imake Ja nato nete jonianontianbi matonribi Dios betanbi jainxon jato ikinti nete axona iboakanwe
Ikaxbi nato min bake ja tsini ainbobo teakin min koríki keyoax joketianres ake ja wakabake kikin xoa min retekin akin
Diossé enra mia iráke akai Eara wetsabo keská yometsoma iki jakonma xinanyama iki wanoyanixbi teamisai itan nato kopí yokámisai joni keskámaribi
Ibonra neskara yoiai Jakonmaibiresa mato eki yoyo ikai Jaskákinbira maton ea yokatai  Jawe jakonmaki noa miki yoyo ika akin
Mato jaskáakana raroananbi kikini benenoxikanwe ja nete Naikanxonra Diossen kikin jakonhakin mato ikinoxiki Jaskáakinribira moatian jaton reken papaxokobaonribi ja profetabo jakonmaapaokanike
Westíora jonira Jerosalénhainoax Jerikóain kaa iki Jain kaaitian yometsobaon yatanxon jatíbi bichinyonkana iki Ja sawea chopabobi jopémayonxon rixkionxon mawátanixaman potabainkana iki
Kedorlaómer itan jabetan rabeta apobo jatoaresa pekáo Abram joketian biira Sodoma apo Savé manan texanpain kaa iki jaribira apon texanpa iki
Nato jonira retenoxon jodíobaon jato yatanmaa iká iki ikaxbi enra romano joni onanxon nokon sontároboyaxon jato bichinhanan en jato retemayamaa iki
Mato retea kopíra joni itan yoina inonbi en masá tenemati iki Jonibora jawen kaibo reteketian westíorabo en jato masá tenemati iki
Jatian moa jemanko baneti kakin bero papibaini kaxonra jawen benen tita oinmaa iki Japekáora ja piti texeawana bixon Noemí menia iki
Neskara jawékininra noa onanmai westíora jonin rarebo ikaxes tsoabi Diossen bake iamai Jawen bake imanoxon Diossen yoiabores iki ikonkon Abrahamman rarebobo
Ja mekenhai klavo kini oinyamaxon ja kinin nokon metoti niayamaxon itan jawen pixpachiain nokon meken niayamaxonra en mato ikonhati atipanyamake akin
Enra jenen ewa raanai mai mapoxon jatíbiainoa joni itan yoina jiriabo nato netemeabo keyonon ixon Jatíbi nato main jaabora mawáti iki
Nokon Ibó minra jakiribi benaakin ea koxi menia iki chaxon ixto menixon manan keyáinbo min ea raanara ea jain iká iki
jabetanbixaman inoxon Eara keenyamai ja esé chibani enbixbi jakonman xinanmeetinin ea keenai riki Kristo en ikonhaketian ea Diossen ochaoma keská ointinin
Jaskara iken rama ea noibawe ja nokon wetsa Esaúkira ea kikinbiresi raketai Jan joxonra noa jatíbi bakeboyabi ainbobo noa retekin keyonake
Non Ibo riki akin Jaskáakin ja Ibo riki iki ikai ninkatatianbira ja jopeta chopa ixton sawetaanan jene tsakabaini Pedro nonoi kaa iki
Ikaxbi en mato yoia riki nokon wetsabó Dios keenxonresa mato ochamea xabáa iki jaskáakin mato xabáa ikax maton keena keskáres akí jayamakanwe
Ja benoya ainbobora en yoiai ja maton benen yoiai keskábores jakon xinanyaxon axonkanwe neskarabo riki ja non Ibo ikonhaa ixon maton senenhatibo
Jainxon Jesossen ninkata iki jan benche benxoaa joni moa pikokana jainxon jabetan nokoananxon yokata iki Minki akai ikonhakin ja jonin Bake akin
Ichamaxoko levadoraninbira akai iki jatiobi patsá soo imakin Ja levadora yoii iká riki Maxkoxoko jakonma jawékininbi non jatíbi ramímati atipana iki iká
Jato jaskáa pekáo Jesossen moa onanna iki jatíbi moa senena Jaskatax ja Diossen kirika meran wixaa senennon ikax neskati yoyo ika iki
Jatianra maton rarebo noa iti iki Jaskataxa non bakebo maton ainbo bakebo betan wanokanti iki jatian non bakebaonbiribi maton bakebo biti iki
Ikaxbi ja mainmea ea weninkanketianra jatíbi en jato ea ikonhamanoxiki akin jato aká iki Ja riki korosen axon Jesús retekanti yoii iká
Jatian jaskáakin namatabo jawen papa betanbi jawen wetsabo Josekan jato yoiaitian ninkáxon jawen papan José notsina iki Ja notsinkin aká iki neskáakin
Jaskara namábo en onantiakin yoiaibo riki Diossenbi amaa en akaires jaskara ixonra jan amaares min onannon ixon mia en yoiti atipanke iki
Non mato yoiibake ja Kristokiriti iká joibo moa jato axeawetsatima Jawekopíki maton noa joi ninkáxonyamai Jerosalénhain ikana jatíbi jonibo maton eseaketana iki
Jaskarabo ixon keenxamankin Diossen joi bixon netetiibi Diossen kirika meranoa wixábo yoyo akana iki Jaskarakonmein iki ja noa yoiai joibo ixon onanxamannoxon
Jain banetaxa kanchis nete noa jato betan iká iki jatian jabo moa Diossen Xinanman kexana ixon moa Jerosalénhain katima Pablo yoikana iki
Ikaxbi jatíbi ja Ibo rabiaibora mawáinoax xabakaati iki jaskara ikaxa Sión mananman Jerosalénhain jakanti iki jaskara ati Ibon yoia keskára iti iki
jainoax ja Diossenbi noa onanmaa non ikonhaa ikon joikiribi kikini koxia iti jake itan jakonma aká jaton xinan meran yamaribi jakanti jake
Jaskara ikenra enribi mato yoiamai tson ja yoiti koxi xinan meniatonki en jaskara jawékibo akai ixon akin Jakonma xinanya teetaiboki yoinmeeta esé
Ja pikasai keskati itan nomiai keskati atibi keskáakin atin kikini keenaibora Diossen raroxaman imati iki Jabora jaton xinanna keskáakin Diossen imaxonti iki
Mia riki non joni koxi Jaskara ikenra mia non yoiai ja non anibo janribi ipaoni iketian riki yoinabo kaiai noa janribi teetaibo
Jatian jainoara westíora noo betan iti non janeti jake janribi nobébi ja Jesús jirini joibo jato yoinon ixon akin jato aká iki
Jain ixonra en oinna iki ja non Ibon wetsa Jakobo ikaxbi jatíribi ja non Ibon joi yoiti raanabora en jato oinyamaa iki
Nonra mia jowé akai mia riki non apo ja non papa David ipaoni keskáribi Noa kixpinmawe non ani Diossé iki ikana iki
Enra mato ikonxaman yoiai westíora makan texea wetsa makanki perakaatanibobira yamanoxiki keyora ras anóxikanai akin jato aká iki Nete senenamatianbi jaskara itibo
Ja Esaú jaa mainribira jakana iki horeos akanai jonibo Ja westíora jonin jane iká iki Seir Ja jonin bakebaon janebo iká iki
Jaskati noa joni keska ikaxa jawen rabíti xinan yamaa iki Mawatai kamanra yoiti iká iki Jaskarara iká iki ja korosenmeax mawatai kamanbi
Jatian jaskáakin en yoia jawe iamai jakonbires ikana iki Jatian ja ebé kaa Tito Griego ikenbi jawen jakina rebichi xatenankaskintanibobi teayamakana iki
Ikaxbi Jawetianki jaskara onanna iki Jawen jakina rebichi xateamatianbi Iamax Moa jawen jakina rebichi xatea pekáoki aká iki onankin Akámatianbira onanna iki
Jaskara jakon jawéki kopíbichora noa raroyamakanai noara raroribiai jakonma masá tenetiboribi nokoibi jaskarainxonra non onannai jaskáaxon jakonma masá teneti jawékibo non wínoti
Jatianra jaskáakin Diossen xinanna iketian mato oinni kaax ea raroxaman matoiba nokóti iki Jatianparira moa jain ikax jawetio basitaniribi ea tantiti iki
Ja Jesúsbicho jain tantii iitainbi westíora Samariainoa ainbo joá iki ja pozonkonia onpax bii jain kaketian Jesossen ja ainbo aká iki neskáakin
Kakin pixa boyamakanwe itan koríki jan botibi nin zapatobi maton botima iki Jainxon kakin joni bain nokoxon ja salodanibo mato banetima iki
Jaskáa pekáo westíora xobon Jesús jikia iki Jain iikanaitian icha joni jakiribi jatoki tsinkíkana iki Jatian Jesossen jaonmea onanaiboyaxonbi jawékiatibobi atipanyamakana iki
Ja mia jain ikátiai min anibaon mainko moa karibatanwe jainra min kaibobo jake Mia jain kaaitianra ea mibé jain kati jake akin
Ja nato en ioai nokon wetsa jakiribi mia iwexonyamaaxa ea iti jake jaskaraton jatíbitian masá xinankin jakonma masábires tenei jaai akin
Niweaba koxi keskára winókana iki jaton koxinbi jato akíra wetsa diossa noa keska yamake ikanai Jakonma xinanni chexakaati Habakok jakiribi yoyo iká
Jatian jatíribi jain iká koxibo sadokeobo itan jatíribi fariseobo iketian onantaanan Pablon jato koxin yoia iki Nokon kaibobo eara fariseo joni iki
Neskara kopíra ja wetsaresibi join yoyo ikaitonin já yoyo ikai joi janbi onanxon onantiakin jato yoiti kopí orakion meran Dios yokáti jake
Neskarara akai ja jan raroti jakon join noa onanmakin ja jato yoitira jakon xinanya Diossen ea imaa iki Pablon Dios iráke aka
Jaskáakin jato akintibo ja non rekenbo jato yoini iketian jainxon ja Abraham itan jawen chiní rarebo iki kaiboribi jato yoini iketian iki
Jawekiki yoinmeeta esébora en jato yoinoxiki Diossen nete jonianontianbi tson onanama jawékibora en jato onanmanoxiki iki Kizañaki yoinmeeta esé Jesossen onantiakin yoia
Ibó mia riki Davidkan Bake noibataanan ea akinwe nokon bake ainbaonra masábires teneai yoxin naikia ixon iki Jodíobaonra akonbireskin ja jodíomabo omiskatikanai
Ja ibanon jaskara iki iká janeya ja akonkin onanna ja ikonires yoyo ikai itan já meranxon jatíbi jawékibo Diossen jonianitonra mato yoiai
Abrahammanra Dios ikonha iki jaskara kopíra atibi keskáakin akai joni oinna iki iki iká Jaskatira Abraham Dios betan raenanai joni baneta iki
Ibó minra ea menia iki pichika warankares natora wetsa pichika warankaribi en mia meniai ja riki en kaimaa akin aká iki
Jabora nato netenxon Diossen bebonbires meniti iki jainoax ja bená netenkoribi jatíbitian jati neteya inoxikanai akin Kimixa itin jawen mawáti Jesossen yoia
Jatian Jesossen yoia iki Ja jatíbi esébo xewina senenhati joi riki neskara Ninkákanwe Israel jonibo ja non Ibo Diossiki jabichores non Ibo
Enra oinke ja Isaíkan bake David westíora joni ea keenai keskati jaa Janra jatíbi en xinannai jawékibo ea axonti iki iki
Jatian ja jatíbi atipana koxia Ibon Texemayamakin noa jatíbi keyoni iketianra ramabi ja Sodoma betan Gomorra jema iní keska noa ikeanke iki
Jakonra min ake miara jakon itan miki koxiti joni iki ja ichama min jakonhakin aká kopíra rama bebonbires icha en mia koiranmai
Jakonra min ake miara jakon itan miki koxiti joni iki ja ichama min jakonhakin aká kopíra rama bebonbires icha en mia koiranmai
Baké xinanwe mia jiria inontian jatíbi jawékia ikax mia jakonbires jakatiai Jatian Lázarobiribi onitsapikatitai Ramara jábiribi jakonbires jake jatian miabiribira ikonbiresi onitsapitai
mia kikin siná joni ixon minama jawékibi biai joni itan min banaamabi bimi tsekai joni mia iken jakopi miki rakékin akin
Jatikaxbixamanra ea Ibó Ibó akin akaibo Diossen ikinaton jati netenko jikiamanoxiki Jikiranoxikanai ja nokon Papa Dios naikan ikátonin yoiabo akonkin senenhaibores
Jaskaxon yoia iki Ibonra neskara yoike Jabicho min bake ikenbi enra mia meniamai iki mia iamaa iketianra nokon janenkobi en mia yoiai
Nete xabáketian ja Israel joni rabébires timaananai oinxon jenémakaskin Moiséssen jato yoia iki  Jaweakiki ikai mato wetsa rabébires ramiananbekoni akin
Diossenra yoia iki Min papa betan min tita joi senenhaxonwe Jainoax jaweratoboki jawen aniboki jakonmai yoyo ikai jabora retekanti jake akin
Moiséssenra yoia iki Min papa betan min tita jakonhawe Jatian jaweratobaonki jawen papa betan tita jakonmaakin yoiai jabora retekanti jake akin
Ja onsá yoinara jatíbi nato mainmea jonibaon rabinoxikanai jabo iki nete jonianontianbi ja retekani Korderonin jati kirika meran jaton jane wixakaata yamaabo
ikaxbi rama netebaonra jawen Bake meranxonbiribi noa yoyo ake Já meranxonra jatíbi nete jonia iki jatian jara jatíbi jawékinin Ibo imaa iki
Jaskataitianra jatíbi nato main já jonibo raketi winiananbi yoyo inoxikanai ja jonin Bake jawen atipana koxia itan penébires moa naikoinman joaitian oinnax
Icha ichabires bakeai nato neten kaikanwe jaton koxi ixon jato ikinkanwe yapabo noyai yoinabo jainoax jatíbi ja main norex iki niaibo akin
Jawetianbira sontáronin jawen biai koríkininbi jawékibo biamai ja ova waiyatonra ja bimibi kokoai ja oveja koirannaitonra ja oveja xoma jenebi tsekaxon xeai
Jatíbi yorabora ja jisábiresma iki wetsa riki jonin yora wetsa riki yoinabaon yora wetsa riki noyai yoinabaon yora wetsa riki yapabaon yorabiribi
Ja kanchis lamparin orobires napon nia iká iki westíora jonin Bake jisá já iká iki tapó chopa saweya itan orobires sintóranin xonexeya
Jabora yoia iki ja main iká xobibo jiwi maxobo niibo ramiakantima Ja jawena itiakin jaton betonkoain jato Diossen onantiakamabores ramiatira yoia iki
Jaskara ikon Diossen chiní rarebobo ixonra ja jonibaon jatonbi xinanxon oro akana koríki akana itan makan akanabora dios iki ixon non xinanyamai
Ikon riki ja profeta Elías inontianra naikanmeax oi beyamaitian jatíbiain ikonbiresi jawékiatinin ikana iki Jatian icha benomaya ainboboribi Israel jeman jakana iki
Ja Diossen Bake ikonhabaonra ja Diossen yoiabo ikonhai jatian ja Dios ikonhayamaibaonra janso keska imakanai jawen Bakekiriakin jato Diossen yoiabi ikonhayamai kopí
Ja jonibo wainkobo teemaxonbi maton jato kopíayamaabaonra mato yokákin jeneyamai Jatian ja teetabaon mato yokataibora ja jatíbi atipana koxia Ibon jato ninkáxonke
Jatianra ja benomaayabo jatikaxbi winiananbi ja Pedro katei tsamákana iki jaskáaxon oinmakana iki ja jato betan inontian Dorkasnin jato axonpachoai kotonboyabi chopabo
jatíbi jonibo jaton aká jawékibo jato yoixoni itan jakonma jawékibires akanabo kopí itan jaki jakonmaibires yoyo ikanabo iketian jato akonbireskin kastigani iki
Jara Kanaán main iki ja Makpelá iká bekeiba Mamré manan ikainko Ja kinira Abraham maroa iká iki Efrónmana jabobiribi jain miinmeeti xinanxon
Janra noa imaa iki apobo itan jawen Papa Diossen tee akai sakerdotebo iti Já ibanon jatíbitian rabiti itan atipana koxia jaskara ibanon
Enra ja Satanássen jonibo ikaxbi jansoresi noara jodíoxaman iki ikaibo mato bebon jato chirankoomati iki jaskáaxon jabaon onankanti kopí en mato noia
Ja maton oinna itan maton onanna joni jakon baneta riki Jesús ikonhaxes iká Jaskáakin Jesús ikonhaxa kikinni benxoke Jariki ja maton oinna
Tsoaki ja nato makanki paketai jara kikini rorokookainti iki Jatian tsokiki ja nato makan paketai jara jaras abainti iki akin jato aká iki
Jatian Labánman Jakob neskáakin yoia iki Mia nokon kikin ochómakea rarebo ikaxa ea teexoni yankabires kopí biimabi mia teeti yamake Ramapari ea yoiwe
Ja ikon Dioskaya ikonhakaxamataanan janso jawékibores ikonhakana iki jaskáakinkaya ja Diossen joniaka jawékibores rabikana iki jatian jan jatíbi jawéki aká Dioskaya rabiamakana iki
Ja nokon joi en yoiaitian ninkatabokaya jato yokáwe abákanon jabaon yoikin ja ea yoyo ikabo jabaonra onankanke en jato yoiabo akin aká iki
Jatian Aserbiribi neskáakin yoia iki Miabiribira kikinbires icha jawékiatia ikax jawebi yoronyamanoxiki Jaskara ixonra apobaon jawékiai keskáxamanbo jawékiaires mia janoxiki akin aká iki
Jaskara iken ja ikon joiki koxikanwe kintoranin chinexeeti keskati itan ja yami xopanameti saweax jan panakaati keskati ja atibi keskáakin ati xinanman chipókanwe
Ja ochabora Moiséssen esekan soati atipanyamaa iketian mato Diossen jakonhakin ointi atipanyamaa iki ikaxbi jatíbi já ikonhaibora Diossen ja ochabo moa jato xinanxonyamai
Ikama jaskara xinanyamanon akanwe nonra ja ochabo moa Kristo betan mawákin kachianbaina iki Jaskara kopíra jakiribi jaskara ochabo akí noa moa iiti atipanyamake
Lot ribira ikonbires icha jawékia iká iki jawen epa Abram keskáxamanribi icha karneroya itan icha wakaya jainoax jabé jaa joniboribi icha iká iki
Ja joi ayamaibo mato inontianra ja jatonbi aká jawéki yoyo iosma itan jiriomabo ikenbi onanxomabi chibanaibo ikax já rabiti xinanyabores mato ikana iki
Jaskatai oinnax ikonbiresi ratékana iki ikaxbi tsonbi Jawe keeniki mia iitai Itan Jawe yoiiki mia ja ainbo betan iitai akin ayamakana iki onsatanxon
Jatian jara jaskaxamanribi winota iki japekaora ja kimixa itin iká jawen wetsa jaskáribi winota iki jaskápatankaxonra ja kanchis wetsaxonbi ja ainbo awinhakana iki
Jatian Samlá moa mawáketian jawen toan Saúl apo jikia iki Ja Saúlra iká iki paro kexá iká jema Rehobot akin akanai jemamea joni
Ja boax jaki nokoti bokanaitian Benjamín jato betan kaai Josekan meraa iki Ja meraxon jawen xobon iká jawen yonoti joni koxi yoia iki
Jixaman nenoa trigo marobaini kaxon non ayantanke Kanaánhin kaxon non sako meranoa koríki merakin Ja koríki iboayamakinra jakiribi neno jokin non mato banexonhibake
Ja main jakana iki chosko pacha pichika chonka baritiabira Jainxonra jan jato ikinti koxibo jato jikimaxona iki ja Samoel profeta jikii kaai kaman
Jaskara riki noara ja wetsa rabébires keská iki akonkin non Ibo noia ixon ja en mia yokata jawékinin ea akinwe Ea xinan raromawe
Jainxon jatíbi ja neno iká Diossen jonibaonra mato salodo bomakanai Jan mato salodo bomaibo riki ja icha mai iboaa romamea apon xobon teetaibo
Onantibires riki ja yora keenai jawéki akaibo jaskarabo riki ja atimabo betanbires yoranti akaibo meskó jakonma ati xinanyabores rami jawéki akí jan cheatabo
jainxon ja Diossen jakon joi moa ninkata ikanaboribi iki itan ja bená netenko jawen atipana koxiabi Dios iki kaai moa onanna ikáboribi iki
Mia jaskákirana iketianra mia ramiatibo en xinanna iki Jaskarabo en xinankebira nato yamébi ea oxaketian namá meran min anibaon Diossen ea yoiwanke neskáakin
Jainxon oinribia iki kanchis trigo texkan bero chorixamatianbi bari xanan siwáabo ikax bimiomabo Jaskarara iká iki bari pikotaiorikeax payákin bari xanan choxiayona ikax
Jaskáaxonra jainoa katónoxon rabé joni xinankana iki westíoranin jane iká iki José Josto jawen wetsa jane iki Barsabás jainoax wetsa iká iki Matías
Ea jatíbi atipana Ibo Diossenra mato yoiai Maton ochabo jeneax eki beribakanwe jatianra enribi mato koiranti iki itan jatíbinin en mato akinti iki
Abánon ja non Papa Dios betan non Ibo Jesokristonbi jawen jakon xinan itan jawen xabá xinanman mato akinboreskin Jaskarabo kopí Dios iráke ati
Noemímanra jawen bene Elimélek kopí westíora joni rareboa iká iki jawen janera iká iki Booz jara iká iki icha jawékia ikax kikinni ninkakaatai
Ja ainbo jaskatibo jakenbira en nete nenkeaxonboreske jawen ochabo akonkin jenetaanan abanon Dios ikonhakin ixon Ikaxbira ja ainbo wetsabo betanbires yorantibo akí jenekaxamai
Jainxonribi ea jain kaax itiribi ea benxoaxonwe maton eki oranabo ninkáxontaanan mato oinni kanon ixon ea Diossen raantininra ea manáke Senentiainbi jato salodana
Enra nenonxon nobé joi akaibo betan tsinkíxon ja Galakia main iká jemabaon jakana jatíbi non wetsabo nato kirika meran wixaxon mato salodo bomai
Jatian ja joi akai jonira jatíbinin senena iitibi moa jawemabi banetax raroresti iki Ja icha jawékia jonira xobi joa keska basima keyotaibores iki
Jaskara jakonma jonibora jatíbitian masá tenetiain bokanti jake Jatian ja Diossen yoiai keská ikábora jatíbitian jati netenkobiribi bokanti jake akin jato aká iki
Jatian Rakel tooisma ixon Dios yoká yokataitian ja yokatabo Diossen ninkáxona ja Rakel tóota iki Jaskáakinra Diossen tooma iki jawen bakeyabiribi inon ixon
Jainxon ja namá meranribira en oinhibake westíora trigo taxomeaxbichoribi kanchis texkan jakonmai bimia Ja texkanbora ibake bari pikotaiorikeax xana payataitonin choxia ikax siwáxokobo
Noa yoiwe Jawetianki ja min yoia keská jawékibo iti iki Jawe keska jawékibo ikai oinxonki moa nete senenti ochóma non onanti iki akin
Ramara en mato oinmai ja jonin Bakera nato mainxon ja ocha akanabo moa jato xinanxonyamanoxon yoiti koxia iki ixon akin jato aká iki
Jainxon jato yoiribia iki ja Pablo peyásanxon bokanti wetsa kabayo benxoakantiribi Jaskaribiakin jato yoia iki kikinhakin koiranxon ja joni koxi Félixiba bokanon ixon
Ja ocha akín jeneyamaibo jatíbi ja joi akaibo tsinkixon jato bebonxon jato notsinwe abákanon min jato jaskáa ointaanan rakéxon wetsabaon jaskara ochabo axokoyamakin
Ramara ea raroxaman iki jara ja mato jakonma xinanmayantanax ea ikaima iki ja riki ja jaskara masá xinanman jakiribi mato Dioski banémaribia kopí
Jaskarara winotai ja icha meskó jawékibo tsinkiboresi jakana jonibo Jaskara jonibo riki Diossen oinna jawemabi akin jato aká iki Diossenra jawen bakebo koirannai
Ibó minra ea menia iki rabé waranka koríki natora wetsa rabé warankaribi en mia meniai ja riki en kaimaa akin aká iki
Wetsa join itan wetsankonia jonibo meranxonra nato jonibo en jato yoyo anoxiki en jato jaskáakabira nokon joi ea ninkáxonyamanoxikanai ikira ikai non Ibo
Maton boo riki westíora westíorabo moa jan topona Jaskara iken rakéyamakanwe Matora ja icha isáxokobo xewinbainbires Diossen xinannai Jonibo bebonmeax Jesokristokiriti yoyo iti
Ja Kaifásribira iká iki ja jodío koxibo neskáakin jato yoiibata jatonara jakon itiki jato kopi westíora jonibicho mawata ixon Jesús onanaxbi Pedro paranaa
Jatianra moa westíora joniabichoxoko baneta iki Já iká iki jawen noi bake Jara senentiainbi raana iki jara ea jakonxamanxonres bixonkantiki ixon xinantaanan
Jato jaskáakin yoia ninkatax ikonbiresi rarokin koríkinin kopiáti Jodas yoikana iki Jatianra jaskaxon jato yatanmati moa jan benaa iki Non Ibon yamé jawékiaa
Jonin tanatama xontakora toonoxiki ja bakenara benbo bake inóxiki Jara Emanoel akin janenoxikanai iki iní Ja joi iki Dios iki nobetan iki iká
Jatian jabo kopíra nato netemea jatíbi maibotiibi jakon jakanti iki ja en yoia ea ninkáxonax mia yoiti iká kopí akin aká iki
Diossenra jawen ángelbo raanti iki mia koirannon ixon Jatianra paketamabi mia jabaon weninti iki min tae makanki choxíkaintima kopí iki ixon akin
Ja xontako nokon rarebobaon mibé jonon ixon mia menikaxamaketianpariresa min ea axonti yoia akáx mia xabakata iti iki akin ea aká iki
Ja xoboaibaon rotokani makanra jaki xoboati makan baneta iki Natora non Ibon aká iki jara ja oinnax jaon manaiti jawéki iki iki
Ja Sión janeya mananman iká jonibo yoikanwe Oinkanwe jainra maton apo joái Jara rabiti xinanhoma iki Westíora borro baken peyakaaxa joái iki
Eara Betoelnin bake ainbo iki ja Nakor betan Milkanin bake akin Jatianra meosoti jawen rekinhain en axonwanke jainxon rabé menexetiribi en sawemawanke
Jatian nato ebé iká nokon jabicho bake texea boxon maton jakonma winómaketianra ea yosixokoira ikax jaon masá xinanni ea mawáresti iki akin
Jatianra ja ángelnin mekenmamea ja kirikaxoko bixon en piá mixkin keska bataxaman iká iki ikaxbi ja nokon poko meran boaxa moa mokaa iki
Ja jainoa pichika apobora moa jatoareskana iki ramara westíorabicho iki jato ikinai Jatian wetsara jato ikinni joámapari iki Ikaxbi joxonra basima jato ikinoxiki
Jaskataxa Abraham Makpelain iká Efrónman mai maronike ja iká iki Mamré ikainoax bari pikotaiori jaskara ikaxa ja main iká manan kiniabi jatíbi jiwibo
Kikin raroxamanra noa ikanai jakonira jatíbibo bebon nato netemeax noa ike ixon non xinan meran onannax ja mato betanxaman ikaxa noa jaskata iki
Neskaxonra mato kopi ja non Ibo Jesossen jane rabikanti iki Jatianra janribi mato rabiti iki ja non Dios betan Ibo Jesokriston jakon xinanman
Orankin jeneyamakanwe jawen Xinanman amaaton jatíbitian Dios yokákin jeneyamakanwe xinan meran koiranmeeti jeneyamakanwe maton xinan namanyamakanwe Jainoax jatíbi joi akaibo kopí orankin jeneyamakanwe
Nonra onanke jatíbi ja esé meran yoiaibo riki ja esé chibanaibaonares jaskatax ja jaton akábo jato Diossen yoixona jatikaxbi já bebonmeax netékanti kopí
Jainxon ja ángelbo koxi imaabi jato ikainkoniax pikókanketianra Diossen ja kikinbires yamé meran jato xepoa iki ja jato kastiganti ani nete senenai kaman
Moxa maitiaxonra ja maitiribi maimakana iki Jaskáaxonra westíora jiwi kekóti jawen mekayao yatanmakana iki Jaskáakin akáxa jaki xiroi já bebon chirankootaxbo neskata iki
jiwi keyámaxokobobi itan xobibobi xoxoamapari iká iki ja Ibo Diossenra nato maiki oi bemaamapari iká iki ja main teetira tsoabi yama iká iki
Jaskáabi Lot ixtonyamaitian Ibon já noibai kopí jawen awin jainoax jawen bake ainbobo kixpinkanon ixon ángelbaon metsontaanan ja jemamea jato pikokin boá iki
Jatianra jatíbi mato retenoxikanai ja makan pepapinanhakin tsamankanatanibobira yamanoxiki jan mato kixpinmati Diossen raana ikenbi maton onanyama kopí akin Diossen xobo Jesossen jakonhaa
Nokon ibo Abrahamman Ibo Dios jakonxaman ibanon nokon ibo noibakinra senenhaxonke jaskákinra bain joaitian jawen rarebobaon xobonko pontékirani joáx nokótiakin ea akinke ikibo
Minra ea bebonbires jakonhai itan min joinribira ea akonbireskin raromai Eara min noibabainxon yoyo ake westíora min yonoti ainbo keská ea ikenmabi akin
Jato betanra wetsa non wetsaribi non raanai janra icha jawékiainbo jakonhakin noa akinna iki jatian ramara bebonbires mato akinti xinanke jaribi matoki koxixon
Jaweratoki eon itan nokon joiki rabinai jatianra ja jonin Bakeribi jawen pené neteyabi itan jawen papan koxi xinanyanixibi jawen ángelboyabi joáx jaon rabinnoxiki
Ja yamé jaton papa jakiribi paenhakana iki jatian chinikan jabé yorana iki jaskákenbi onanyamaribia iki jawetian ikárin jabé rakati itan jawetian wenitarin ixon
Jatian jaweratobaonki ja eki koxia bakebo jato ochan pakémai jabora jan reneti ani makan teomaxon aniparo napo jato potakanti bebonbires jakonma biti iki
Jaweratobaonki ichama jawékia ixonbi jakonhakin akai jabaonra icha jawékiboribi jakonhakin akai Jatian jaweratobaonki ichama jawékiboribi jakonmaakinbo akai jabaonra icha jawékiboribi inonbi jakonmaakinbo akai
Jaskáakin mato bokana jawerakimein en jato yoiti iki ixon maton masá xinantima iki Diossenbi itan jawen Xinanmanbikayara jaskati yoyo iti joibo mato menitiki
Jaskati ikanai jatíribibo jakonma jawékibores anon akanwe jaskáaxonra non jakon jawékibo nokotiki iki jaskara jawékiboronki en jato onanmai iki ikanai jatíribibo ea jakonmakin yoii
Eara ikonkon romamea jonixaman iki akin Ja Romano jonibo meranoax pikota jonixamanbora iká iki kikin jonixamanbo Jatian ja koríkinin kopíax ikanabora iká iki jaxamanma
Abánon noa Diossen kastigankin ja Pablo retexonmabi non piketian itan non xeaketian ikira yoyo iibakanke jatian ramara min jato jen atin manataxes ikanai akin
Ja onanyamaxon moa oxakiinxinkin yamékirixoko Jakobnin oinnabi iká iki Leares ja jabé oxaxinai Jaskati ja Lea betanres oxaxinkin Jakobnin aká iki ja Labán neskáakin
Ja jonin Bakekaya riki jawerin ja tantiti neten atibo iki ixon mato jan yoiti akin jato aká iki Tantiti netenbi Jesossen westíora isinai benxoaa
Jaskáakin ja joi akaibaon jato raana bokinra ja Fenikia betan Samaria mainbi winókin ja jodíomabaon Dios ikonhaxon jaton moatian axébo jenekanabo jato yoibokana iki
Jaskara ikenra icha Dios ikonha jonibaon noa katekana iketian jatíbi jan noa tsokas akaibo itan jan noa ratanea keská ochabo moa non jeneti jake
Ea raketairibi riki rawikananabo jawékia oinnax jatoki notsiresaibo jatoki sináresaibo jatíbi onannaton xinanmeetaibo yoimisaibo jakonmaati yoyo ikaibo rabitaibo itan tsokásbiresi ikanaibo mato kaxon nokonaketian
Saraikan yanka yonoti Agar Jaweranoax joirin mia itan jawerano kaaiki mia iitai akin Nokon ibo ainbo Saraibakeax jabati kaira ea iitai akin aká iki
Wetsa netenra westíora jawen yonoti jatíbi jato xewina yosi kenaa iki ja iká iki jatíbi jawen jawéki jakonhakin koiranxonti imaa jara neskáakin yoia iki
ja apo mato ponte winotaitian rabii já bebon chirankookanwe iki saa iibainkana iki Jaskataxa Egipto main iká apon koxi jikimaa José jain baneta iki
Jainxon Gadbiribi neskáakin yoia iki Mibé reteananira reteananai jonibo benóxikanai Jaskati bekankenbira min jatoaresa jabati bokanaitian jato chibanhanan min jato keyonoxiki akin aká iki
Ikaxbi ja yamé niaira tatí ikai jixtima iketian akin Tee ati netebo jakonpari iketianra non ati jake moa atikoma netebo nokóketianra moa non ayamanoxiki
ja Eliakim iká iki Melean bake ja Melea iká iki Menan bake ja Mena iká iki Matatanin bake ja Matata iká iki Natánman bake
Jatian jaskati jato iká main moa yoábo yama inontianra Jakobnin ninkata iki Egipto main icha jawékiatia ikanai Jaskara ninkáxon jawen bakebo yoia iki neskáakin
Jatíbi wetsa mainmea jonibo jato tsinkixonra Josafat manan texanpain en jato boti iki jainxonra nokon joni Israelbo jaskara jakonma akanabo en jato yoixonti iki
Mato jatíxonbira nato mainmea jonibaon maton ea yometsoake jaskara ixonra mato jatíbi jakonma inon ixon en yoiai Ea jatíbi atipana Ibonra en mato yoiai
Ja Makedoniainoax bekana non wetsabaonra joxon ea maxkata jawékibo ea menikana iki maton akinnon ikaxa ea matokibichoira manáyamaa iki jatíbitianra ea jaskara iti jake
Jaskara iken ebé joi akaibó noabora jawen awinin yonoti betan bakeaa bake iní keskamabo iki Noabora ikanai jawen awin betan bakea bake iní keskabo
ja Kainán iká iki Enóssen bake ja Enós iká iki Setkan bake ja Set iká iki Adánman bake ja Adán iká iki Diossen bake
Eki koxiamabo itan yoitima jonibo riki mato Jawetian kamanki mato betan ixon mato neskataitian en teneti iki Ja min bake ea neri bexonwe akin
Jatian Jesús iká iki jan joni yoyo imayamai yoxin pikoi jatian ja yoxin moa joni meranoax pikóketian ja joni moa yoyo iki peokoota iki
Jawekeskataxbira mia neno jemanbi baneti yamake jain mia itira en moa xobo benxoaa iki jainoax ja kamellobo jain itiribira en moa benxoaa iki akin
Ea riki Egipto mainmea apo Jaskara ixon riki en mia joni koxi jikimaa Jaskara mia joni koxi iketianra jawékibo anoxon miapari yokákanti jake akin
Dioski menikaatabo ikanwe jatian Dioski menikaatabo ikax maton wetsabo betan jakonax jakanabo ikanwe jatian maton wetsabo betan jakoni jaa ikax wetsaboribi jato noiabo ikanwe
Enra orakión meran yokatai maton noimisti xinan beboni anikaresnon ixon jainxon Diossenbi mato xinanti onan itan jakon betan jakonma onanti xinanyaribi mato imanon ixon
Kikinxaman xinanhomabo riki mato Matora jakoni jaai peokookana iki ja Diossen Xinanman akinares Jatian jawekopiki ramabiribi maton koxinbi Dios betan jakoni jakasi mato iikanai
Jatian ja bake pikota moa posaka neteya iketian boxon jawen jakina rebichi xatexonkana iki jainxon ja bake jawen papan janenbi Zakarías akin janekaskana iki
Jatíribi berobo maana iki moxa napo jatian ja berobo betanribi ja moxabo xoxoa iki jatian ja moxapari anixon ja baná xoxoabo mapoanan retea iki
Jaskara iken koirameekanwe Ja mibé joi akai jonin ocha akai oinxon jakonhaxon notsinwe jatian min jaskáa moa jakoni ikaitian jan jakonma akábo moa xinanxonyamawe
Jainoaxibi ikana iki Andrés Felipe Bartolomé Mateo Tomás Alfeon bake Santiago Tadeo Simón ja Zelote Ja Zelote iki iká riki Jan ikonhatonin paranan reteananai
Jainxon Abramman yoiribia iki Westíora bakebi min ea meniamaa kopíra ja nokon xobon iká westíora nokon yonoti jonin nokon jawéki tekikin biti iki akin
Jaweatikayaki ja joni koxin mato yokataitian non wetsa chiníra jake akin maton aká iki Jaskaaxonpachora akai maton ea jakonmabires xinanmakin akin jato aká iki
Jato baotizanai Joanmanra westíoraakinbi xinanmanres ja oinxon onanti ratétibo akáma iki Ikaxbi nato jonikiriakin ja Joanman noa yoiabora ikon iká iki iki ikana iki
Mato jaskati wetsabo betan noianani jaketianra jatíbi jonibaon mato onankanti iki matobo ikonkon eonmea onannaibo akin jato aká iki Pedro paranati Jesossen jato yoia
ja Er iká iki Josoénin bake ja Josoé iká iki Eliezernin bake ja Eliezer iká iki Jorinman bake ja Jorin iká iki Matatnin bake
Enra mato akinti atipanyamake ja ea jayata jawékibora moa korbán iki akin Ja joi iki moa en Dios menia riki iki iká
Jaskáakin ja Diossenbi bakeai iti imaa ikax Lea tootax bakena iki Ja bake pikóketian janea iki Robén akin Jaskáakin bakeaax Lea iká iki neskati
Mato noibanon ixon Ibo Dios yokakanwe Ikaxbi jaskara jakonma jawékibo akinra maton xinantima iki Ibo Diossenra noa akinnai ixon Jatíbi atipana Ibora neskata iki
Jaskara kopíra jatíbi meskó jakonma xinanbo moa maton jeneti jake jatíbi paranmisti xinanbo beparanmisti xinanbo notsiresti xinanbo jainoax ja meskó joibo ninkatax kexati xinanboribi
Mato jatíbi ja kikinbaon itan kikínmabaonribi jatíbi mato já tee axonaibaon itan jakonhakin jaki xinannaibaonribi non Dios rabikanwe iki ikai Korderonin wanoti fiesta aká
Jatora jaskáanoxiki moa Diossen jatíbi jonibaon joné jawékibo Kristo meranxon jato jixtiaxonti nete nokóketian jatianra inóxiki ja jakon joi meran en yoiai keskati seneni
Akáma jara jaskarama iki jara nato netemea jonibobiribi iki jansobo ja Diossenra jatíbi jawen yoia jawékibo senenhai Jaskara yoira ikai jawen Wixá meran neskati
Jaweratonki ea tee axonkasai janra ea chibanti jake jatian jaweranoki ea ikai jainribira ja nokon yonoti inóxiki ja ea tee axonaira nokon Papan rabinoxiki
Jatian jainribi ika iki westíora profeta ainbo jawen jane Ana Penoelnin bake ja iká iki Asernin rarebobaon bake ja ainbo iká iki moa yoxanxoko
Jaskatira matoribi moa benxokaatabo ikanti jake ja jonin Bakera maton joti xinannamatian jonoxiki akin jato Jesossen aká iki Joi senenhai betan senenhayamai yonoti iká
Natobora ikana iki ja Esaúkan chiní bakebaon janebo Elifaz ja iká iki Adá betan Esaúkan bakeaa Jatian ja Reoelbiribi iká iki Basemat betan akábiribi
Jato jaskáakin yoiwana ninkáxon Priskila betan Akilanin jabichobiribi kenaxon jaton xobon iwekana iki jainxon onantixamanhakin jato Kristo kiri iká joibo yoixon jato onanmanon ixon
Nokon wetsabo jan kixpinti jakon joi en mato yoiantanabo jakiribi maton xinantininra ea keenai ja joira maton ikonhaa iki jaskatira mato jaki koxii jenéyamai
Jatianra ja pastorbaon koxi joketian jawetianbi keyóyosma kikin jakonhira jan ratéti jawéki maton biti iki ja maitira jawetianbi payóyamai Jatíbi joi akaibo jato esea
Nato jawékibo yoikinra moabi en mato wixaxona iki jara iká iki jaskáakin ati en yoia keskáakinmein maton senenhai iki ixon onannoxon en mato tanaa
Moa chonka chosko baritia riki kikin nai bochiki já non Ibon boní enra onanyamake jawen yora iamaxon jawen xinanreski boá iki ixon Diossenresa onanke
Moa min xobon katanwe Ibanon ja min ikonhaxon xinanna keská ikí akin Jaskáakin yoiatianbi moa jawen yonoti benxoa iki Pedron rayós ainbo Jesossen benxoaa
Noa dios axonwe abánon jan noa koiranxon iokin Jankaya Egipto mainmea noa pikoxon bea ikaxbira Moisés jawe winóbirake nonra onanyamake akin akana iki
ja oinnaxa Adán neskata iki Natora nokon namibi iki itan nokon xaobi iki Jonimea tsekaxon Diossen aká ikaxa jawen jane ainbo iki iki
Joninra jawen papa betan jawen tita jeneti iki jawen awin betanbiribi wanoxon jaskataxa ja rabé moa westíora yorabicho keská iti iki iki ixon
Awé xeakin min kamellobaonribi anon ixon en onpax weabanon akin ea akai ainbo ibanon mia Diossen nokon ibo Abrahamman bakena iti min katota
Ja reteibakanara moa jirike jatianronki japari moa Galileanko kaai jainoaronki maton oinni kati iki jaskara mato yoikasira ea iitai akinra jato aká iki
Nato neskáakin en oranai senenhamabi Rebeka jawen chomo teyakaya joai en oinwanke Onpax bii pozonko ipakeaitian en yoiwanke Eapari min onpax meniwe akin
Ikonxamanra en mato yoiai ja mato Dioski koxia xinan mostaza berotiotanibires ixonra Nato manan okechaa taxkéwe akin maton aká ja manan taxkéti atipanke
Ikon jakon jonibo ixonra maton wetsa westíora neno maton ea potaxonti jake Jatian matobiribira ja maton xobon banetabaon jawékiati jato boxoni moa kati jake
Ikaxbi jan mato ikinti ja Diossen Xinan ja Papan nokon janenko mato raanxonaitonra jatíbi jawékibo jainxon jatíbi ja en mato yoiaboribi mato jakiribi xinanmanoxiki
Enra mato yoiai jatíbi jonibo xaranra tsoa jonibi Joan xewina yamake ikaxbi tsoaki ja Diossen jato ikinaton jaa joni iki jara Joan xewina iki
Jaweratoboki ja neten jaton xobo pekaten ikanai jabora jaton xobo chicho iká jawékibo bii katima iki Jaweratoboki wainko ikanai jabora jaton xobon katima iki
Jatian ja Olivos manan ipaketinko moa nókoti kaaitian jatíbi ja chibani boabo raroi saa iki peokookana iki Dios rabii ratéti jawékibo jan aká oinnax
Jainxon ja boí bekana sakerdotebaon koxibo itan ja Dios rabiti xobo meran iká polikiabo jainoax ja jodíobaon joni koxibo jato Jesossen neskáakin yoia iki
Ikaxbi jaweratobaonki ja bake keska nokon joi ikonhaibo jato ochan pakémai jabora jan reneti makan ani teomaxon aniparonko potati bebonbires jakonma kastigo bikanti iki
Jatian mato jaskati onitsapitaibora noa aká keskáribiakin maton xinanbo tantimanoxiki Jatora Ibo Jesokriston jaskáanoxiki ja jatíbi atipana koxia jawen ángelboyabi chii tiri meranbires joxon
Jatian ja reken nete semana peokootaitian yamékirixoko Magdalainoa María kaa iki jain Jesossen yora niaibakana kininko Kaxon oinna iká iki jan xepoibakana makan xewerankana
Wetsabaon matoibakea jaskara jawékiatiboribi biaitianra átixonbi nonribi matoibakea biti jake Ikaxbi jaskáatitianbi mato non yokáyamabea iki ja Kriston jakon joi non yoiai tsokas anaketian
Maestró Moiséssenra kirika meran wixaabo noa potaxona iki Jainra yoiai westíora wanoya joni bakeoma mawáketian jawen wetsan kachiana ainbo bixon ja mawataton janenko bakeaxonti
Ja miibetan iká jatíbi yoinaboribi jokonhawe noyaibo ináati yoinabo itan main noréx iki niaibo nato main jatíbiain boxon icha bakeaxon nato nete bochoabatankanon akin
Ja naikanmea Ibo Diossenra ea pikoa iki nokon papan xobonkonia jainoax nokon rarebobaon mainmea jainxonra nato mai nokon chiní bakebo meniti ea yoia iki
Jatian jaskaakin ja Jesús ikonhayamaibora Diossen Xinanhomabo ikax Kriston rawikan xinanyares ikanai Jaskara xinan jotira moabi maton ninkata iki Jara nato neten moa itinke
Jainoax noa itan mato jan chitea xankenra kikinbires nemin iki Jakopira neno ikábo jain bokanti atipanyamakanke jatian jain ikábobiribi neno bekanti atipanyamakanke akin
Jaskara iken min mekenman mia ochamai iketian xatewe Jakonra iti iki benkex mekenyabichokaya mia jati netenko jikia ja rabé mekenyanix chiikan ewa meran katitianbi
Moa jatíxonbi jaskáakinbires ikonhaax westíorabicho keská itaanan Diossen Bake non kikinhakin onannai kaman itan Kristo betan senenribi non xinan meran noa anii senenai kaman
Ja Jonás ani yapa meran kimixa nete itan kimixa yamé iní keskatiribira inoxiki ja jonin Bake kimixa nete itan kimixa yaméribi mai chicho ikí
Jaskáa pekáo jawen ibo jayata jawékibo ikainoa ja meniti jaweti jawéki jakonxamanbo katota iki jawen chonka kamello biax Mesopotamiain iká Nakornin jeman kaa iki
Ikon jakonbo ixonra maton wetsa westíora neno kárkel meran maton potabainti jake Jatian mato jatíribibora maton itinko banéibatabo jato jawékiati boxoni moa kati jake
Jaskara onanaxbira ea mawátiki rakéyamai Ea keenaikaya riki ja Diossen noixon jato jakonhai joi yoikin senenhaax raroxaman iti non Ibon ea ati yoini keská
Ja aká pekáora yoyo ikana iki Neri bekanwe jemaanon akanwe jainxon naikibi nokota torre anon akanwe Jatianra nato main jatíbiain noa janbískantima iki ikibo
Westíora netera Jesossenmea onanaibaon jato eseananbi ja bená joi jato yoii iitaitian ja sakerdotebaon koxibo betan ja esé onan jonibo itan ankianoboribi nokótoxikana iki
Ja ea noia bebonbires jaton papa betan jaton tita noiabora nokon joni iti atipanyamake ea noia bebonbires jaton bakebo noiaboribira nokon joni iti atipanyamake
Noé betan wapóronin ikábobichoresa jiria banékana iki ja jain iamaabora mawati keyokana iki jonibo inaati yoinabo noyaibo jainoax main norex iki niaibora keyota iki
Jaskatax bexon jaskáatima ikenbira non mato jaskáake akin yoiyontaanan ja Pablo betan Silas pikokana iki Jainxon ja jemameax moa botankanon ixon jato yoikana iki
Ja Diossen akai jawékibo onankasi mia iiti ikaxbira mia jawemabi iki Jawetianbira mapó kentikan jan aká joni Jaweati min ea jaskara akárin akin ati atipanyamake
Esaú betan Jakob ja bake rabébires ikenbira já meranxon jawéki anoxon Jakob en katota iki Noiyamaa itan omisa ikara katota itan katóyamaa iki iká iki
Kaxon yoia iki Ja yoikin Moiséssen jawen esé kirika meran wixani itan ja yoikinribi profetabaon wixanira non nokobeiranke ja riki Jesús Nazarethainoa Josekan bake akin
Jaskaribiira jake wetsa nokon ovejaboribi neno mato betan jaamabo jaboribira en jato neno beti jake mato betan imanoxon Jaskataxa westíora tsama ea chibanaibobicho mato inóxiki
Jatian jainoa jonibaon já ikonhaayamakanai oinnax Jesús rateta iki Jaskatax wetsa jemabaonres jato Diossen joi onanmaboi kaa iki Jawen chonka rabé jaonmea onannaibo Jesossen raana
Ramara jawetianbi maton ea oinwetsayamanoxiki Miara non jowé akai mia riki ja Ibon janenko joái iki mato iti senenai kamanpari akin jato aká iki
Mia riki nokon Bake rama riki ea min Papa iki iká Ja Kristo mawákenbi jirimaxonra Diossen jato onanmaa iki já riki jawen Bake ixon
Jatian ja jonin neskáa iki Ramara min jane Jakob iamai Min janera ikai Israel miara Dios betan itan jonibo betanribi koxi meeanankin min jatoareske akin
Jaton teton riki jan jakonma jokonai ikax mawá kinni kepenmeeta keská Jaton jana riki jan iorai jansokanai jawéki Jaton joi riki ronon natexa keská moka
Maton ninkátibires joinra en mato yoiai maton kikinhakin ninkáyamaitian moatianra jakonma jawékibo maton yora iboamataanan jan rabinti ochabo itan meskó jakonma jawékibo maton aká iki
ja nokon wetsa ebé kayamai ointaanan nokon papan kikinni onískin maxkati iki Ja non papa yosixoko ikenbi jaskámaaxa noa jawen bakebo kikinbires jakonma banéti iki
Ea riki Rot min yonoti ainbo Miara nokon ochómakea rarebo iki jaskara ixonra ea min koiranti iki Ea keenai riki ea min awinhakin bitín akin
Jaskarabora Kristo betanma iki ja iki joi akaibaon mapo ja jatiobi yora jawékiamakin animai itan jatíbi mebibo jakibicho jawen itinkobo ja Diossen keena keskáakin mepinai
Mato riki onan xinanya ikax jan iboabo ixonbira jaskarabo onanxonbi maton jawe ayamai Jaskáakinra jaskara onan xinanyaboribi ikantiakin maton jato imakaxamai akin jato aká iki
Ikaxbi jawetianki jatoki jakonmaata ixonbi maton ja xinanxonkin jeneyamai jatianra ja naikan iká non Papa Diossenribi maton ochabo xinanxonkin jenetima iki akin Jesossen yoiti koxi
Jawetianbi jawéki anox yoyo iki Diossen janenkora en akai iki iamakanwe Nin nai janetaanan janra onanke en senenhai ikiribi iamakanwe jara Diossen ani yakati iki
Ja jonin xinan meranoaxkaya ikaibetin neskara jakonma atibo pikoti Retemisti wanoya itan benoya ixonbi wetsa betan yoranti atima betanbires yoranti yometsoti jansoti itan jakonmanin yoinmistibo
Min wetsa joxonra ea akonbireskin paranke Jaskáakin ea parana onanyamaxonra ja mia en meniti yoia Diossen jakon xinan mia xinankin en moa jares menike akin
Jaskara kopíra en mato yoiai westíora papan jawen bakebo akai keskáakin Ea keenai riki maton ea noitinin en mato aká keskaribiakin Noabo riki Diossen xobo
Jaskara ikenra jan ratéti jawékima iki jawen tee akai joniboribira jakonhakin jato tee akinnai keskatibo ikanai ikaxbi jaskara jonibaonra jaton akai jawékibo kopíbi masábo tenenoxikanai
tsoabira jato noibaxon onísayamanoxikanai joixoko ninkatax kexaresaibora inoxikanai jaton jakonma keenti xinanbaon jatoaresabora inoxikanai bebonbires jakonmaaxon jato masá tenemaibora inoxikanai jainoax jatíbi jakon jawékibaonra keenyamanoxikanai
Jaskara kopíra jabaon jakonma axon onannai enra jakonma ake ixon jatian jakon jawéki axon onanribikanai enra jakon jawéki ake ixon jaskara xinan jato meran jaketian
Jaweratoboki jatonbinix jato xewinaton xinanmeetai jabora jato namanbires iti iki jatian jaweratoboki kikinmaxokotonin xinanmeetaibo iki jabora jato kikin jonibo imati iki akin jato aká iki
Jainribi moatian iká iki Joé akin janekana jema Jain ja janeya ikenbi Jakobninbiribi Betel akin janea iki Betel iki iká riki Diossen xobo iki iká
Moatianra mato ikana iki ja oveja manota keskábo ikaxbi ramara moa Kristo ikonhabo iken jan oveja koirannai jakon pastor keska ixon koiraanan mato jan akinnai
Ja Edénhainoaxa westíora paroribi pikota iki janra ja jakonhira jatinko mai mechai iká iki Jaki mepiara iká iki chosko paro ja iká iki jawen paxkobo
Baké mia riki waín teetai ikax wai itsabires Mia jaskara ikaxiki westíora waimea banábo Diossenbi jakonxamanhakin xoxomaa keskáxaman ja Diossenbi jaskara iti mia xinanxona ikax
Jainxon ja non papanribira wetsabobires keskáakin noa xinanai Jainoax iká iki nonbobi maroi Ja noa biti kopi mia akonbireskin teemaxon aká iki jawebi noa meniamakin
Iamarakeanke nokon bake ainbobó Ibonra akonbireskin en masá teneti eki raana iki ikaxbi nokonara iti iki maton masá teneaitian oinnax bebonbires masá xinanti jawéki akin
Jaskara jakonma jato axeaai jonibo riki pozo jeneoma keskábo ja nai koin niwen wetsaori boai keskábo Jaskatira ja jawetianbi keyoisma masá tenetiain moa botiresbo ikanai
Enra xinannai nato joira en jatíbi jonibo yoiti jake ixon ibanon kirika onan iamax kirika onanma jainoax kikiman xinanmeetaibo itan kikinmaxokoakin xinankanaiboribi inonbi iki ixon
Enra onanti atipanyamake ja en akai jawékibo ja en akasai jakon jawékibores atitianbi en ayamai jatian ja jakonma jawéki iketian en omisai jawékiboreskayara en akai
Jaskararibira winotai non jana ja iki westíora maxkoxoko jawéki non yora meran iká ikaxbira ani jawékibo ati atipanke Westíora maxkoxoko chii tirikanra niibo menoti atipanke
Jatian janra bochiki iká ani chité moa jakonhakin matsóyonxamana mato oinmati iki jainxon ja Paskoa fiestatian jawékiati jainxonra jatíbi ja jawékiatibo maton ati iki akin
Jatíbi jawen benbo bakebaon itan jawen bake ainbobaonra raromakasa iki ikaxbira já raromakantinin keenyamaa iki jaskáyamaira jawen bake kopí winiresa iki itan yoyo ika iki
Ja kanchis waka xoaxamanbo min namata riki kanchis baritia yoii iká Jatian ja kanchis trigo texkan jakonxaman min oinna riki ja kanchis baritia yoii ikáribi
Jaskati rarokin ja faraónman jawen wetsabo José yoimaa iki neskáakin Min wetsabopari yoiwe jaton yoinaboyabi ja min jato menia jawékiatiboya Kanaán main jakiribi moa botankanon
Jainxon jato yoiwe nato Egiptonkonia kabáyonin niniai karroboribi botankanon Jatianra jan napóanan jaton bakeboyabi jaton awinbo itan ja min paparibi jan naneanan ixtontani bekanti iki
Jatian ja non Ibo Jesossen janenko maton tsinkitainkora xinan meran ea mato betan iti iki jatianra jawen atipana koxinribi mato meran ixon mato akinti jake
Ikon riki xinan koximaxoko keská ja korosen akana iní ikaxbi ramara Diossen atipana koxin jake jaskáribiira rama noaboribi ja iní keskaribii xinan koximaxokobo keskábo ikanai
Jaskáa ja Magdalainoa María kaa iki ja jaonmea onanaiboiba kaxon jato yoia iki ja Ibora en oinbeirana itan jan yoia joiboribi Jaonmea onanaiboki Jesús pikota
Eara ja jákonman xinanmeetaibo benai joáma iki Eara joá iki ja ochaya jonibo kopí jaskáaxon jabaon Dios ikonhanon ikax akin jato aká iki Ayonantikiriakin yokákana
Ja Moiséssen yoini joiboyabi ja profetabaon yoiai joibaon yoiai keskati jakaxamaibo ixonra ja mawábo jiritaanan jato yoiabi jawekeskaxonbi ikonhakantima iki akin jato aká iki
Ikonxamanra en mato yoiai jaweratoboki bake keska itaanan Diossen ikinaton jatinko itin keenyamai jabora jain ikanti atipanyamake akin Icha jawékia bakeranon Jesús betan yoyo ika
Jaskáakinbo jato yoiabi jabaon onanti atipanyamakana iki itan jawe yoiiki ikai ixontanibobi onanyamakana iki Ja jato yoiai jawéki ninkátikoma iketian Jerikóainoa benche joni Jesossen benxoaa
Jakonra min ake miara jakon joni iki Ja ichamaxoko min jakonhakin senenhaa ikenra rama chonka jema ikinai joni koxi iti en mia imai akin
Jaskáakana pekáo ja Joanmamea onannaibo bekana iki Bexon moa jawen yora bokana iki boxon miinkana iki Jaskáabaini boxon Jesús kexankana iki Jesossen icha joni pimaa
Yoina retetaanan bexon piti noexamanhakin yoá axon ja piti bexon pimati Jatian jaskáaketian ronki janbiribi mawatamabi Ibon jakonhanon ixon jawen xinan menitiki ikira iwanke
Nato nokon bakera mawata keská iká iki ramara moa jiria nokóke Manotara ikátiai ikaxbi ramara moa non merake akin Jaskaaxon moa fiestaakin peokana iki
Moa kimixa baritia riki ja higo bimi bikasi ea joái ikaxbira en biti atipanyamake Jaskara iken rama moa xatewe yankabiresa ja wainko chankánake akin
Ikaxbi matonbiribi yoiai Westíora joninronki jawen papa betan jawen tita yoiti jake Enra mia akinti atipanyamake jatíbi nokon jawékibo moa Dios menia ixon akin
Moa botankanwe boxon jaonmea onannaibo itan Pedro yoitankanwe Mato kaamatianbironki japari Galileanko kaai jainoaronki maton ointi iki ja mato yoiibata keskáakin akin atankanwe akin
Ja jonin Bake bochiki panínxonparira maton onannoxiki Ea riki Eabi ixon jaskara ixonra nokon xinanmanbi en jawebi ayamai ja nokon Papan ea onanmaaboresibira en yoiai
Jatíribi jonibo riki ja bai napo bero maana iní keskabo Jaskara jonibaonra akai Diossen joi yoikanaibo ninkáxamankin ikaxbi Satanássen joxon akai jan ninkata joibo xinanbenomakin
Ninkáwe yaméra non papa betan en yoranwanke jaskara iketian nato yamé jakiribi paenhanon awé min já betan yorannon jaskáaxonra rabéxonbi non jabé bakeati iki akin
Jaskákinra yapa biai jonin mixkiti betan jawen redbo rabiai jainxonra jabo rabikin yoinabo retexonai itan inkienso inintibo menoxonai jabo kopíresa jakon itan icha pitia iki
Ja chanto iwanaxbi benxoatoninra Pedro betan Joan potayamaa iki jaskara oinnax ikonbiresi ratetax jatíbi jonibo jatoki ixtobeirankana iki ja Salomónman xobo chibó akin akanainko ikanaitian
Jaskaáxonra non onanna iki itan non ikonha iki Diossen noa noia Dios iki noimis Jatian ja noimisbora Dios meran jake jainoax jato meranribi Dios jake
Ramara jatobiribi jawékinin maxkákanabo ikanaitian matobiribi jayá ikanai wetsa netebaonra jatobiribi jayá ixon mato maxkata jawékinin mato akinkanti iki jaskatira mato senenbires jayábo ikanti iki
Nato joni riki jatíbi ja Diossen jawékiboki iamax ja rabiti jawékiboki jakonmaatai Jaskatira iti iki ja Diossen xobonko jikixon ibotaanan ea riki Dios ikibo ikí
Westíorabicho riki Dios janra akai jaton jakina rebichi xatéyabo itan jaskaramabo inonbi moa Kristo ikonhaax jaki koxikanketian jaton ochabo soaxontaanan ocha ayosma keskáakin jato oinkin
Ja nai koinman nokon koxki iketian oinxonra en xinanti iki jatíbi nato netemea jonibo betan itan jatíbi yoinabo betan jatíbitian jaskara senenhabekonti en benxoa joi
Non Ibo Dioski yoiti ikanwe maton chopa waxatitianbi jatíbi maton xinanyanixbi jaki yoiti ikanwe Ibora akonkin noimis itan onísamis iki jato jaweatima xinanyaresiki ikira ikai
Tsoaki ja pan pakex pokotaanan en meniai ja riki já akin Jaskataanan jenen pan pakex tsaimaa iki jainxon Jodas Iskariote menia iki ja Simonman bake
Janra westíora jonimeabicho jatíbi nato netemea jonibo aká iki jatíbi nato mai rebestani jakanon ixon Jainxonra jain ikantibo itan jatio basi jakantiboribi jato yoia iki
Ja ochaax jonibo mawákanai keskáribiira ja jakon xinanya ixon ocha ayosma keskáakin noa Diossen imai jainxon jati neteribi noa meniai ja non Ibo Jesokristo kopíres
Matokaya jakonma xinanyabo ixonbira jakon jawékibores maton bake meniti maton onanke Atixonbira ja maton Papa Dios naikan ikátonin abirestiki ja yokákanketian jato jakon jawékibo menikin
Kaldeo jonibaon Or jemankoniaxa Kanaán main kaai Taré pikota iki kakinra jawen bake Abram itan jawen baba Lot jainoax jawen baban ewa Sarai ioa iki
Jaskáaketian onanax Pedro neskata iki Ramara en moa onanke ja Herodes itan ja jodíobaon ea ramiayonkanti ikenbi non Ibon jawen ángel raanxon ea pikoa iki
Ja benooma ainbobo jaskatixaman ikantiakin jato yoitira non Ibon ea onanmaama iki Ikaxbi ja Ibon noibataanan átixonbi ea akinna ixonra nato xinan en mato yoiai
Jain kaax Jesús mapetaitian oinnax ja jemameax yoxin naikia joni jaki joá iki ja joni iká iki moa basibires pantionhainres jaax chopaomabobi ikax xobonmabi jaa
Janbi mato jakonman senenabo itan jatíbiain jakoni itiakinbo mato imabanon jaskáaxon jawen xinanna keskáxamanbo maton senenhanon itan Jesokristo meranxon jawen keena keskáakin noobetan ati kopí
Papá mia riki nai betan mai Ibo enra mia rabiai ja onan itan xinanya jonibo nato jawékibo onanmayamataanan ja onanma jonixokobores min jato onanmaa kopí
Nato jonibaon xinanra jakonmaata iki Ninkákaxamaira papókanai Oinkaxamaira betíkanai Jaskáaxon onantaanankaya jaton jakonma xinanbo jeneax eki bekanketian en jato kixpinmati ikenbi ikira iká iki
Jatian jaskáakin ja jawen wetsa tsinkixona jawéki moa jawen jonibo betan Esaú bomakin rekenmaax jainbipari iakeax Jakob jainbi oxaa iki Jakob ángel betan koxi meeanana
Jaskáxon ja Jesossen tita Maríabiribi neskáakin yoia iki Oinwe nato bake kopira icha Israel jonibo kixpinmeenoxikanai itan icha joniboribi manótiain bonoxikanai ikaxbi icha joniboribi jaki ramínoxikanai
Ikaxbi ainbora kixpinmenoxiki tita ixon jakonhakin jawen bakebo aniax Kristoki koxii jenéyamaax jakoni jataanan wetsaboribi jato noitaanan jainoax jakonma jawékibo akin jenetaanan jakon jawékibores akí jataananribi
Jatian ja raana botanhibakana jawen jonibo bexon Jakob yoikana iki neskáakin Ja min wetsa Esaú min joi bomaa kaxon non yoiara moa jabi mia bechii joai
Rabé joninra westíora joni koríki ribina iká iki westíoranin ribina iká iki pichika pacha nete teexon bititii wetsan aká iká iki chonka pichika nete teexon bititii
Jainxon Neftalíbiribi neskáakin yoia iki Miabiribi riki jatíbibo jato jakonhaxonres jakinti xinanya ikax westíora yoina jawen bakeboyabi metsáxoko ikax tsonbi jaweayamaa kawanhatanai keská akin aká iki
Jawekeskaxon moa oinnarin ixon Jatian jan jato yoia iki ja mai serokanra ea beyota iki jaskáa pekáo ea bechokiita iki jaskara kopí en rama oinnai akin
Jatian ja poyan pikota iwana jakiribi jikiketian ja rawini japekáo iwana wetsa bake pikota iki Jaskati japari pikóketianra jan bakenmaitonin janea iki Fares akin Ja iki
Ja Kristo ikonhaa ikaxbi xinan koxikanamaparibo xaran ikaxa jatíbi jabo ikai keskatiribi ea ike jaboribi jato koximati kopí onantiakin yoia jatíbi jabo ikai keskatiribira ea ike
Minra ja jatíbiainoa ikana icha ani jemabo jainoax ja meskó jonibo meskó joiabo itan apobo jaskara ikantikiriakin ja Diossen yoia bená joibo jato yoiti jake akin
Jawe jawéki inonbires min ea yokatara en mia meniti iki Ja en jato jain ikinna maira jatíbi jawékiboyabi naponbekon senen inonbi en mia meniti iki akin
Abánon ja Abrahamman Diossen itan Nakornin Diossenbi noaki jaweatiki ixon jan oinkin akin Jatianra Jakobnin jawen papa Isaaknin rabipaoni Dios janebainhana yoia iki enra senenhai akin
Jaskáakin jawen namá yoia moa onantaanan faraónman jabé ikábo neskáakin yoia iki Maton xinanaki nato bakeranon keskáribi Diossen xinanman iboaa wetsa joni non merati atipana akin
Ja jato xabá xinanyabo imai Diossenbi kikin jawenabo mato imabanon jainxon jatíbi maton ikábo maton xinanbo maton kaya maton yoraribi jakopi ramiakin yoikanti yama mato imabanon
Ea jain kaai kaman ja non wetsabo tsinkixon jato Diossen joi yoyo axonkin jeneyamawe jainxon ja joi jato onanmataanan ja non wetsabo bebonhakin jato xinan koximawe
Ja Benjamínman sako meranoa meraketianra jatíxonbi jaon masá xinanai onanti inon ixon jaton sawea chopabo noxikana iki Jaskatax jaton sakobo asnon ataanan jakiribi Egiptonko banébainribikana iki
Neskarainxonra kikin jakon itan ani riki ja nokon Papa ixon onankanti iki jawen keena keskábo akí mato jaketian jaskataxa mato onanti iti iki ikonkon eonmea onannaibo
Ja jakonma jonibora chii tiritai xanken meran jato potanoxikanai Jainra inoxikanai masá tenei xeta kerox aki winii akin jato aká iki Bená jawéki itan moatian jawékibo
Eara Diossen ratetai joni ikax jawen keena keskáres axoni jaa joni iki Jaskara iken ja maton ea yoia keskábo maton senenhaketianra en mato jawebi xinanxontima iki
Ja non Ibo ikonhabo ixon jatíbi joni koxibaon yoiai joibo senenhaxonkanwe jainxon ja icha mai iboaa apon yoiai joiboribi maton senenhaxonti iki jara jatíbibaon koxi iki
Ja parankinbi akana iki neskáakin Jawekeskáaxonbira jaton jakina rebichi xatéoma jonibo non poi non bimati atipanyamake Jaskaraoma joni non bimaabira noona kikinbires rabin jawéki iti iki
Jatíribibo iki jodíobo jainoax wetsabo iki jodío jikikanabores Jainoax jaríbake Kretainoax itan Arabiainoax bekanaboribi Jatíxonbira non ake ninkákin ja Diossen ratéti aká non joibaonribi yoikanaitian ikibo
Jan jato reteabora en jato kopíxonti iki itan jan jato akábo xinanreskinra en jato ramiati iki Ea Ibon jatira Sión mananman iti iki ikira iká iki
Ikaxbi jato akinnoxon jaton jane wixatiainkora ja benomaaya xontakobopari min jaton jane wixatima iki jabora jaton keenai xinanbaon jatoaresa Kristo ikonhakin jenetaanan jakiribi benoti xinanyabo ikanai
Ja Diossen jato noia keskáakinribi wetsabo jato noiabo mato Ibon imabanon Jainxon ja maton masá teneainkobo Kristo jayata iní koxiaribi mato imabanon Teetaibo ikanti jato yoia
Jatian ja jonin Baken jawen ani itan jawen atipana koxi jato oinmaitianra Diossenribi jawen ani itan atipana koxiribi jato oinmai kaai itan basimara jato oinmati iki
Jaskara ikenbira ramakamanbi nokon janenko jawebi maton yokatama iki yokákanwe jatianra maton biti iki Jaskatax mato ikonbiresi raroti kopí Jesús iki nato netemea jakonma jawékibo janharesa
Jara ikonhakantima iki papa Abraham Ikaxbi mawáinoax westíora joni jiriax kaxon jato joi yoiaparira jaton jakonma xinanbo akonkin jenetaanan Dios ikonhaax jakoni jakanti iki akin
Ja José moa jato betan jawékiai bariapan joketianra ja meniti bokana jawékibo moa menikana iki Ja jawékibo meniamatianbi ja rabii ja bebon chirankotaanan maikibi bekepikana iki
Ja nasi rebesbaini boax Pafos janeya jemanko nókokana iki Jainoa westíora jodío yobé nókokana iki jawen jane Barjesús ja ikon profetaboki yoinmeekin joi yoixon jato paranai
Ikaxbi jaskara onanax Pablo betan Bernabé Listra betan Derbe jeman jábati kabékona iki ja jemabo iki Likaonia main ikábo jainoax ja ochóma iká jemabaonribi bokana iki
Jatian Pablon namá keska meran oinxon noa yoiketian Makedoniain kanox noa benxokaata iki Diossenbi jain jawen jakon joi yoii kati noa kenamaa onanax Pablo Filipossain iká
Ja min espada jakiribi jawen xaká meran niawe Ja atikomabires jawéki nokon Papan ea xinanxona ikenra en tenexon biresti jake akin Sakerdotebaon koxi Anássiba Jesús bokana
Jainoax tsoabira ja pae vino xea pekao ja paema vino xeakasibo iamakanai Jaskatira ikanai Ja pae vinokayara kikin jakon iki ikibo akin jato aká iki
Ja en jato chaniabo yoitankanwe moara en jawékiati ake Enra nokon wakabo itan nokon yoina xoaxamanbo jato retemake moa jawékiatiresiki Jawékiaki bekanwe akin jato ati
Matonki ja wixá meran iká joibo yoyo ayosma iki Ja Wixá meranra ikai neskati Ja xoboaibaon rotokana makanra jákaya jaki kikini xobo koxiti makan baneta iki
Jatian kimixa itin iká ángelnin jawen trompeta xoon aka iki Jaskáketian naikanmeax westíora wixtin lamparin tiritai keská paketa iki kimixa parte senen iká paroboki itan weanboki
Jaskáataanan jawen metotiainoa jawen janeya meosoti tsekataanan faraónman José sawemaa iki Jainxon lino aká chopa kikin kopí itan jakonxamanribi oro teoti betanbi bexon José sawemakana iki
Ikaxbi ja ninkátima joi min xinan meran itinaton min Dios rabiaitianra ja mibé ikábaon onanyamakanai jatianra ja Dios iráke akin min rabiaitian janribi miibetan ati atipanyamake
Neskáxonra Diossen maton xinan meran jakon chorix makan xoboa keskábo mato imati iki jawen sakerdotebobiribi jainoax ja Jesokristo kopíres Dios keenai keskatixaman menikaataiboribi mato imati iki
Jainoax Kristo iki ja joi akaibaon mapo jatian ja joi akaibo iki jawen yora Japari jaa ikaxa japariribi jiria iki jaskatax japari jatíbiain jato xewina inox
Ja sakerdotebaon koxi Abiatar Diossen xobonko inontianra ja xobon David jikixon sakerdotebaonbicho piti ikenbi ja pan piaa iki Jaskáxon jabé nia joniboribi jato menia iki akin
Neskara kopíra ja mawataboribi ja jakon joi jato yoia iki jaskatax Dios betan jaton xinan meran jakanon ixon nato netemeax kastiganmetaanan joni ikai keskati mawákanabo ikenbi
tsonbi mato ja yoixontibo yamati kopí Jakonma akai jonibo xarán jaaxbi Diossen bakebo ikax jakonma jawéki ayosmabo ikanwe Jato xaranmeaxbikaya nato netemeax wixtinbo ikai keskati penékanwe
Ikaxbi jato ikinai koxibaon wetsa bená joibo ea yoiamakana iki Jatian earibi jaboki jawekeska iki ixon jato onankasibo iamaa iki Diossenra nekebi jaton ikábo jato yoixonyamai
Jatian ja bai napon maana bero riki Diossen joi yoikanai ninkataibo Ikaxbi Satanás joxonra jan ninkata jawen jointi meran iká joibo xinanbenomai jaskatax já ikonhaax kixpinmeekanaketian
En oinnara noa jawen joi yoiti raanabo jato namanbires noa Diossen imaa keskábo iki moa retekantires keskábo Nato netemea jonibo itan ángelboribi jaon manaiti jawéki keskábo
Jodío joni ikaxbira mia ipachoai jodíomabo keskatires mia jaa Jawekopíki ja jodíobo jakana keskáribiakin ja jodíomabo min jato jamakaskin tearesai akin Jodíobo itan jodíomabora kixpinmeeti atipanke
Jaskara kopíra anoxiki ja jodíoma ixonbi Diossen esé senenhai jonibaon mato ja jawékibo yoixonkin matokaya ja esé kirikaya itan maton jakina rebichi xatéyabo ixonbi senenhayamakanai kopí
Ea mato betan ikai keskatiribi matoribi ebetan ikí jeneyamakanwe westíora ova ponyanra jabicho ikax bimiti atipanyamake jawen jiwioma ikax jaskaribiakinra matonribi jawebi ati atipanyamake ebetanma ixon
Jato jaskáaitian ninkatax ja sakerdotebaon koxibo itan esé onan jonibaon ninkata iki Jatianra rakékin jaskáaxon Jesús reteti benakana iki Jatíbi jonibo Jesossen joi yoiaitian ninkatax ratékanaitian
Jato jaskáatianbi moa rabeti atapabene keota iki Jaskáketian Pedron xinanria iki atapabene rabeti keotamatianbira ea onanaxbi kimixai mia parananoxiki akin Jesossen yoiibata Jaskatax kikini winia iki
itan mato sakerdotebaon xinanna riki yoina benchebo chantobo iamax isinaibo inonbi ea meninoxon beti Maton joni koxibo jaskarabo boxontankanwe Oinkanwe jabaonki maton menia jakonhaxon bitiki ixon
Noara moa Diossen bakebo iki nokon noi wetsabó Ikaxbi nato pekáo noa jaskara iki kati onanyamaxonbira non onanke Kristo joken jabixaman ointaanan noa já keskaribi ikanti
Jawen awin Sarai itan jawen noxa Lot ra kakin boá iki jatíbi jayata jawékiboribi itan ja marokin bia jonibora boá iki Kanaánhin jabé boabo betan nokóxonra
Jatian moa mawákenbi jan Kristo jiriani Diossen Xinan mato meran jaketianra jan Kristo jirianitonribi moa máwatabo ikenbi mato jirimanoxiki ja mato meran iká jawen Xinan meranxon
Mato jodíoboparikayara ike non Diossen joi yoiti maxkáiraa ikaxbi keenyamakin ja jatíbitian jati nete maton bikaxamaa kopí rama ja jodíomaboiba kaxon non jato joi yoii kaai
Ikaxbira Jonás yoiti ititianbi Ibo bebonmeax jabata iki jaskatira Jope repintiain kaa iki Tarsissain kaai waporo moa pixitaixoko nokoaxa pasaje marotaanan moa jain kaai naneta iki
Kakin tsoabi yoiboyamatanwe ja sakerdotebicho oinmatanwe Jainoax mia Dios bebon jakon iti kopí Moiséssen jaskáati yoini keskáakin Dios jawéki menitanwe mia sakerdotebaon oinkanon akin Oinkanwe ja
Jabora ja Jesossen joi yoiaibo ninkati itan jaton isinbo jato benxoanon ikax bekanabo ikana iki Jatianra ja yoxinbo jato meran naikixon jato masá tenemaiboribi jato benxoaa iki
Nokon keen wetsabó ikonhamatianbipari jatíbi ja Diossen Xinanman imaa yoyo ikaibo riki noa iki ikaibo jato tanakanwe ja jato meran iká xinanki Diossena iki ixon maton onannon
Ja min oinnaibo kirikanin wixaxon ja Asia main iká kanchis jemabaon ikana joi akaibo jato bomawe Jabo iki Efeso Esmirna Pérgamo Tiatira Sardis Filadelfia itan Laodikea akin
Jatian Jesossen jaonmea onannaibo jato beísaketana iki jainxon jato yoia iki Diossenra raroxaman imati iki ja mato Dioskires ikoni koxiax jakanabo Matonakayariki ja Diossen ikinaton jati nete
Ibonra yoia iki Ninkakanwe Ja nete nokoketianra ja maton rawíbaon jaskara akábo en jato yoixontitian Jodá itan Jerosalénhainoa yatanxon bokanabo wetsa mainmeabo en jakiribi jato banémati iki
Jato jaskáakinbo yoiketian yokákana iki Jaweranoaxki jaskarabo iti iki Ibó akin Jatian jan jato yoia iki Jaweranoki westíora mawá itina jainra jaskara piai noyai yoinabo tsinkitai akin
Ja eara keenyamai maton yoinabo retexontin Ea keenai riki noibamisti xinanyabicho mato itin iki Dios yoyo ika Ja onanaxa jakonma akáma jonibo jakonmaakin yoii mato iiyamakeanke
Jatíbi wetsa mainmeabora mato yoii jakonxamanbora ikanai iki ikanti iki maton maira jan keentixaman iti iki Ea jatíbi atipana Ibonra jaskara yoiai Ibo Diossen yoia keská ikaibo
Oinkanwe já riki ja Diossen Kordero jan jatíbi jonibaon ocha jato soaxonti Ja Diossen Kordero iki iká riki jatíbi jonibaon ocha kopi Kristo mawáti iketian yoii iká
Jatian moa jaskarabo iká rabé baritia winota pekáo westíora yamé faraónman namata iki Ja namá meran oinna ronki iká iki Nilo janeya paro kexá keníxon oinni chankata
Ikaxbi ja jaskati yoyo ikaibaonra onanti jake ja ochóxonbi non mato kirika wixaxon bemakin koxi joinbo non mato aká keskatiribira matoiba kaax noa iki kati jake ixon
Joné jato akinwe Jatian jaskáakin min jato jonéxoko akinkenbira moa oinna ixon ja min Papa Diossenbiribi ja min biti jawéki mia meniti iki Oranti jato Jesossen onanmaa
Pacha kimixa chonka pichika metro jawen nenké rabé chonka rabé metro wetsa metro iti naponbekon jawen naxbá jainoax chonka kimixa metro wetsa metro iti naponbekon jawen keyá
Jaskara iitira jabo rabé moabita ainbo betan wanokana iki ja westíoran jane iká iki Orfa wetsa iká iki Rot Jatian jain jakana moa chonka baritia seneni kaaitianra
Ja eséya moa noa iketianra ja non akai ochabo kaita iki Ikaxbi jaskati ja ochabo kaita ikenbira noa jaskáati jisámabo ikenbi Diossen jakonhamisti xinanbiribi bebonbires kaita iki
Ja jawékiakanara jaton xinan meran weíyamai jaton poko meranres boax moa ori jokonribiai akin Jaskáakinra jato Jesossen yoia iki jatíbi jawékiati jawékibora jakon iki ixon onankanti kopí
Jaskáakana ja sontárobaon koríki bixon ja ati yoikana keskáakin akana iki Jatian jaskáakin yoikani joira ramakamanbi jodíobaon ikon keskáakin yoikanai Joi yoii bokanti jaonmea onannaibo Jesossen yoia
Jaskáxonra ja Rakel kopí kanchis baritia senen Jakobnin Labán teexona iki Ja Rakelnin keenkin akonbireskin noia kopí jatí baritia teexon Jakobnin oinnabira iká iki basimaxoko teeta keskáres
Ja mawáni Kordero riki itixbi jatíbi atipana koxia iti jatíbi jawékia iti onan xinanya iti itan koxi xinanya iti jaki jakonhakin xinanti ani itan rabiti iki ikanai
Jaweratoboki ja makanki paketai jabora bexékaini pakéti iki jatian tsokiki ja makan paketai jara potoxoko banétiki iki ikai akin jato aká iki Apo koríki menitikiriakin Jesús yokákana
Jainxon jato yoiribiwe ja Kanaán mainmea jaton jayata jawékibo jenebeirantin masá xinanyamakanon Neno Egiptonko moa bekanketianra jatíbi jakon jawékibo en jato iboamati jake akin jato aká iki
Jaskara jawéki winota oinnaxa nato Ibora ikon iki ixon marinerobaon akonkin xinanna iki jainxonra ja menikin yoina retexonkana iki jaskáxonra mia rabikinra non jeneyamai akin akana iki
Ja Israelnin Ibo Dios jatíbi atipanatoninra yoiai Matonbi maton xinan koirankanwe maton awin yosmaayamakanwe jaton awin potai jonibaon ochara en omisai jaskara jakonma akátoninra mato ochai akin
Moa kapota ikenbira ja tawa sekeyamanoxiki Koinxokores jokonainbira mecha nokaatima iki moa jatíbiainoa jonibo itibi keskati jakanai kaman Nato riki ja onitsapixokobo Jesossen jato jenetima yoii iká
Diossen abánon Jafet ani mai menikin jawen chiní bakeboyabi ibanon Sem betan jawen chopa peotanin jaai jainoax abánon Kanaán jawen chiní bakeboyabi jaton yanka yonoti imakin akin
Jaskáakin jawen banábaon ixona kikinbires icha tsekaxon biax marotaanan icha koríki bia iki jainoax wetsa icha jawékiboyaribi baneta iki Jaskati jawékiata ikaxa jatíbiain jatíbi jawékia ninkakaata iki
ja ova jiwira iwanke jawen kimixa poyanya Ja poyanhinoax wetsa poyan pikotainoaxa iwanke jawen joabo jokoni Ja joabo jokontaanan jabi bimiaxa iwanke moa ja ova bimibo joxini
Jaskara iken jakonkayara iti iki mia apo ixon westíora onan joni itan xinanya joni katóanan nato Egipto main iká jonibo jan jato ikinnon ixon min koxi jikimati
Jatian jato joi yoikin keyoamatianbi Esteban ja joni koxibo neskáa iki Maton keena keskábores akaibo riki mato Matonra Diossen joi ninkáyamai Mato ikai jatíbitian Diossen Xinanki yoitimati
Westíora joni Diossen tee akai iti janenoxon akonkin jawen ikábo onanxonmabi ixtonbires min mekenman mamepasyamawe jaskataxa mia jabébi ocha akai keská inake miaribira jaskara jakonmainbo niakaati yamake
Ikaxbi jaweratoboki jonibo bebomeax eara Kriston jonima iki ikai jatianra earibi ja naikanmea nokon Papa bebomeax ikon riki jabo nokon jonimabo iki ixokonoxiki Jesús kopi jaskarabo iti
Jain iká iki chosko chonka nete senen pimis yoinabo xaran jainoa Satanássen ochamakaskin Jesús tanaa iki Jaskáketian ángelbo bexon Jesús akinkana iki Galileankoxon Jesossen jawen tee peoa
Rama oinkanwe xiroresai jonibo rátetax moa keyo jabátankanwe enra nato netebaon ratétibires jawékibo anóxiki Oinxon mato wetsabaon yoiabira maton ikonhayamanoxiki iki iká akin jato aká iki
Enra jainkamanbo akai iki ikaxbora ea rabíresti atipanyamake Diosbicho riki jaweraton senenreski jawen tee akí noa nokótiki ixon noa yoiai janra matoiba Korintoain kamanbi noa nokómaa iki
 Papa Abraham ea onísawe Ea Lazaro raanxonwe jawen metotinin onpax nenoxon nokon jana ea mechaaxoni jonon Eara nato chii tiritai meran ikax ikonbiresi onitsapitai iki
Jakonma yonoti joni riki mia ja mia jaskati yoyo ikátoninbira min onanna iki ea siná joni ixon ja nokonama jawékibi biai itan en banainkoniamabi bimi tsekai joni
Ikaxbi eabiribira enbi jawéki akátonin rabíti atipanyamake Kristo korosenmeax mawánitonresa ea rabitai Nokonara nato netemea jawékibo moa mawá iki jatian ja jawékibaon oinnara earibi moa mawá iki
Enra nokon yonotibo akin moa mato ayamai Ja yonokanaitonra jawen patrónman akaibo onanyamake Ebé raenanaibo akinra en mato akai jatíbi nokon Papan ea yoiabo mato onanmaa ixon
Minra onanke ichabires baritia jawetianbi miki yoitimayamakin en mia tee axonabo ikaxbira jawetianbi westíora chivo baketanibi min ea meniama iki enbiribi ebé raenanaibo betan reteanan pinon ixon
Jatianra Adánman jatíbi ináati itan ináatima yoinabo itan noyai yoinabo janepakea iki Jaskara janeyabo itiakinbiribi jane pakea iki Ikaxbira jawe yoinabi janxamanbiribi já akinti yama iká iki
Nokon wetsabo ja maton kaibobaonbi amaa masábo maton tenenontianra ja Jodeainoa Kristo ikonhaa Diossen jonibo winota keskáribi mato winota iki Jaboribira jaton kaibo jodíobaonbi masábo tenemaa iki
Jaskara keskáakinribira Diossen aká iki Diossenra jaskáakin jato masá tenemai onanmakaskin itan jawen atipana koxi jato oinmakaskin kikinbiresakin tenexon moa masá tenemaxon keyotibores ikenbi jato ayamaa iki
Ja maton kopíati jawékibo kopíapakekanwe mato apon kopíati yoiai jawékibo kopíakanwe wetsa jawékibo kopíribi kopíakanwe ja jakonhaxon ikinti jonibo jato jakonhakanwe ja joi ninkáxontibo jaton joi ninkaxonkanwe
Jaskara bexéxoko ikaxbira ikai banaa xoxoax jatíbi ja wainkonia wetsa banábo bebonbires ani baneti jatian ani mebiabo iketianra isábaon jain naakanti atipanke akin Jawékiki yoinhanan jato esea
Jakopíra en mato yoiai ja fariseobo betan esé onan jonibo ikai bebonbires itibi keskati jakoni jayamaira jawekeskataxbi ja Diossen ikinaton jatinko mato ikantima iki Sinátima yoii iká
Ja noa beri ikai keskati ixtonbires senentiainbi trompeta xoon ikaitian Trompetara xoon inóxiki jatianra ja máwatabo jirinoxikanai moa jakiribi jawetianbi mawáyamanox jatian noabora moa wetsaresibi yorabo inoxikanai
Jaskara ikaxa onantibires iki ja Diossen bakebo itan ja Satanássen bakebo Jaweratoboki jakon jawéki akí jayamai iamax jawen wetsabo noiamaa jabora Diossen bakemabo iki Wetsabo betan noiananti
Jainoax nato netemea apobo kikin jonibo jainoax sontárobaon koxibo jatíbi jawékia jonibo atipana jonibo jainoax yonokaatai itan yonokaataima jonibo kini meranbo itan ani makan xaranbo jonékana iki
Ja jakonxaman yoina awinbo jimia iketian jawen benen akasai oinxonra ja jiwi kekótiaa rasionyabo boxon ja yoinabo bebon Jakobnin chankanxona iki ja kekóti keská sionyabo pikónon ixon
Jatian ja zarza jiwi tiritai iní yoixonribira noa Moiséssen onanmai ja mawáboribira jirikanai ixon Jainra yoiai ja Ibo ronki iki Abrahamman Dios Isaaknin itan Jakobnin Dios ixon
Jatianra ja Jodea main ikábo mananbaon jabati bokanti iki Jatian ja Jerosalén jeman ikáboribi moa jainoax pikókanti iki jatian ja wain ikábobiribi moa ja jeman bokantima iki
Mato sakerdotebo Dios menikin jainxon jawéki menotiain teetaibo xaxa chopa sawekanwe jaskáax chexakaati winikanwe maton Diossen xobonkora moa bimi berobi ova xeatibi ja Dios meniti moa yamake
Jatian Kapernaúmhainoax Jodea main Jesús kaa iki ja Jordán wean keiba Jain Jesús iketian icha joni jakiribi jaiba tsinkíkana iki Jatianra moa apachoai keskáakin jato eseribia iki
tsoa jonibi jain jaama pozo meranreskaya potati riki Ja reteaxbira noa rami itiki akin Ja Robenmanra jato jaskáa iki jan retekaxamakin itan jawen papaiba ioti xinanya ixon
Jatian moa ochó kaxon oinna iká iki moa yametai Jaskara ointaanan jainpari oxai iakea iki Jaskati jain iakexon jainoa makanbo bixon jakonxamanhakin tipinax janbi tepikaini oxaa iki
Jaskatax kaxon Josekan faraón yoia iki moara Kanaánhinoax beax Gosén main nokon papa betanbi nokon wetsabo nokotax tsamákanke Jabo bekana riki jatíbi jaton jawékiabi jaton yoinaboya akin
Ja Jesokristora nato main joáx onpaxen baotizameeta iki itan mawákinribi jawen jimi chikoa iki Jatian ja Diossen Xinan riki jan jaskara onanna jatíbi jan yoiaibora ikon iki
Ja non reken papaxokobo Abraham Isaak itan Jakobnin Diossenra jawen yonoti Jesús kikin joni imaa iki jara yatanxon maton joni koxibo meniketian Pilaton jaweakaxamainbi mato keenyamaa iki
Jatian ja reken ángelnin jawen trompeta xoon aka iki Jaskáketianra oixewaya jimia chii meskoa maiori maana iki Jatianra nete pochínikontanixaman maiabi niibo itan jatíbi xobibo menota iki
matoiba kaman nokóketian Nato joi ninkáxonra jatíbiainoa jonibaon ichaxon ikonhai iikanai Ja Diossen jakon xinan yoikanai ninkaxon jara ikon iki ixon onanax moatian mato jaskara winota keskáakinribi
Jaskara ikenbira ea Diossen akinna iki ja Jesokristo kikinbires manátia emerameax jixtiti kopí Jaskataxa ja jatíbitian jati neteya inoxon Kristo ikonhai wetsa jonibaon oinkanairibi ea iká iki
Jakon riki nonra mato yoiai jatíbi Israel jonibaon onankanon ixon Nato joni mato bebon itinara nazarethainoa Jesokriston janenko benxoke Jara maton korosen axon retekenbi Diossen jirimaa iki
Jainoax ja Moiséssen esekan yoiai keskati iamaibo jato Kristo ikonhamanoxa jato ikai keskatiribi ea ike ja Kriston esekan yoiai keskati jaxonra ja Diossen yoiai keskáboribi en senenhai
Nokon jane riki Legión akin Jaskáakinra yoia iki já meran kikinbires icha yoxinbo weita iketian Legión iki iká riki sokota waranka sontárobo yoii iká Jara latin joi iki
ikaxbi enra mia rabiti iki jainoax raroira ea miki bewati iki ja en mia axonti yoiabora en mia senenhaxonti iki Ibó minbichoresa jato jamati atipanke akinra aká iki
Jatian jawen papan yoia iki Dios janetaanan ea jaskáawe akin Jaskáatin keenaitian Josekan Dios janebainkin jawen papa yoia iki jatianra ja Israel jawen tepitikibi bekepinon kaman beota iki
Jainxonribi en mato yoiai riki nato nobé joi akai non poi Febera kikinxaman jakon xinanya ainbo iki ixon jara Kenkreainoa joi akaibo ikinti imakana ixon jato ikinni iitai
Jatian jatíribibo ikana iki Já riki ikibo Jatian wetsabobiribi iká iki Jama riki ja jisábi wetsa joni riki ikibo Ikaxbi ja joninbi jato yoia iki Eabi riki akin
Enra onpaxenres mato baotizana iki Ikaxbi epekáo joáitoninra Diossen Xinanman mato baotizanoxiki akin Diossen Xinanman baotizameti iki iká riki jawen Xinan noomeran iti yoii iká Joanman Jesús baotizana
Ja koríki noiax noa jayora keenainkoniaxa jatíbi meskó jakonma xinanbo beai jainoax jarake bebonbires koríkiatinin keenkin moa non Ibo ikonhakin jenekanabo jaskataxa jatonbinix icha jakonma onitsapiti jawékibo winókanke
diosma jawékibo rabiaibo yobé jawékiki koxiaibo omismisaibo wetsabokibires ramiti sináresaibo ranóyabo itima jawékibaonbi sinataibo jaskatax ramiananti benaibo jakon iikanainbi meskó xinanmaxon jato jeneanamaibo Diossen joi wetsa keskaakin yoiaibo
Ja ninkátichaa jawékiboresa en mato onanmaa iki wetsa jawékibo pimaamatianbi westíora bake xomares amakanai keskáakin Ja wetsa jawékibo piti atipanyamaa keskábopari mato iketian jatian ramakamanbi iki mato jaskarapari
Jaskara iken rama oinkanwe ja Melkisedek iká iki kikin joni jaskara kopíra ja non reken papaxoko Abrahamman ja apobo betan reteananxon jato bichinabo chonkankonia westíorabo já menia iki
Jaskáakin yoikana Pilaton jawen sontárobo yoia iki jato jaskáa boxon ja rekenainoa korosen ikápari kixi sekenankana iki Jainxon ja Jesús patax iká wetsa korosen ikáribi kixi sekenankana iki
Jatian ja yonokaatai jonin joxon ja xobo ibo yoia iki Jatíbi ja jokaxamakin yoikana joibo jaskáakin yoia ja joni sinata iki Jaskáaxon ja yonoti joni neskáakin yoia iki
Enra mato imaa iki jatíbiainoa joniboaon joé keska jaskatax ja ochokea main ikanabo kamanbi ja nokon kixpinti joi yoii mato kanon ixon iki akin jato aká iki
Jatianra meskó jawékibo meranxon jatíbia mato imati iki jaskáaxonra maton wetsaboribi jato akinti iki Jatian ja koríki maton noo betan bomaketianra nobé joi akaibaonribi Dios iráke akanti iki
Ja higoera jiwi naman mia yakata oinxonra en mia onanna iki akin en mia akárespa riki min ea ikonhai Jaskara ikenbira nato bebonbires ani jawékibo min oinnoxiki akin
Ibó Ibó min janenkora non jato joi yoia iki min jane yoitaananra non jato meranoa yoxinbo pikoa iki jainxonra icha ratéti jawékiboribi non aká jake ikibo inoxikanai
Jato raankin yoia iki Nokon wetsa Esaú ea yoixontankanwe Moara basiora nokon koka Labán betan ea jake ramara nokon wetsa Esaúibapari ea kaai ikira ike min yonoti Jakob
Jatian Pablo jaskatibiribi axea ikax jain tsinkíti xobonko jato betan jikia iki Jain jato betan iká iki kimixa semana tantiti netetiibi Diossen joi yoyo axon jato jakonhakin ninkákiini
Jatian jaweratoki Kristo ikonhaax moa já betan iki jara bená joni iki jan moatian iká jawékibora moa winota iki jatian ja rama já meran iká jawékibora bená iki
Jaskáayontaananra nokon xinan meran en neskara xinanti iki Eara icha jawékia iki icha baritiaribi jawékiati senen Jaskara ikenra rama raroanan ja piananbi xeaanan ea tantiai iki ixon
Ikaxbi nato jawékibora ike ja profetabaon yoini joibo senennon ikax akin jato aká iki Jatianra jaonmea onanaibaon moa jabákin jatíxonbi Jesúsbicho potabainkana iki Jesús joni koxibo bebon bokana
Jaweratonki ja en raana biai janra eabi biai jatian jaweratonki ea biai janra ea jan raanaribi biai akin jato aká iki Jakonhai keská iikinbi Jodassen jakonmaati Jesossen yoia
Yonokaatai jonira jan yonoai joni xewinama iki Ea jakonmaakin masá tenemakana ixonra matoribi jaskáakanti iki en joi yoiaitian ninkaxon ikonhakana ixonra maton yoiai joiribi ninkaxon ikonhakanti iki
Ja Belén jemara Jodá main iká ani jemabo xaran jakonmaxokoira jemama iki Jainoaxkaya westíora apo pikóxon jan Israel jonibo jato akinti ikax ikira ikai akin akana iki
Nonra oinke ja rabitai jonibora jakonbires jakanke jainoax jakonma joniboribira jatíbitian jakonbires jakanke jawetianbira jabo jakonma jawéki winóyamai itan Ibo Dios tanakin jakonmaxbira jawe masábi teneyamakanai akin
ja kanchis itin iká ángelnin jawen trompeta xoon ati nokóketianra jaskara iti Diossen yoini tson onanyamaabo moa senenti iki Ja jawen tee akai profetabo jan yoini keskati iki
Jatian ja ovabora jema pekaoxon potsikana iki Jatian jainxon akanainkoniax jimi jokona iki Jawen nemin iká iki kabayo renexkana betan senen jara baita iki kimixa pacha kilómetro kaman
Ramara ja mato kopi masábo tenei ea raro iki Neskáaxonra nokon yoranbi ja jawen yorabi keská iken joi akaibo kopí Kristo onitsapita iken já onitsapiti maxkatabo en senenhaboai
Koiranmeekanwe ja jaki chipókanai jaton onanna janso xinan yoiaibaonra mato parankanake Jabaonra ja Kristokiriti iká joi ikonhayamai jaskáyamakinra jonibaon jato onanmaabores itan nato nete jatonharesa koxi xinanbores ikonhakanai
Ikaxbira en mato ikonxaman yoiai ea kaakayara matona jakon iki Ea kayamaabira jan mato ikinti jotima iki Ikaxbi moa kaxonra en mato raanxoni kaai mato meran inon ixon
Jato jaskáa jatíribi jaonmea onannaibo neskati yokakanankana iki Jawekeskara yoikaskinmein noa neskáakin yoiai Noa yoiai basimara non oinyamanoxiki jainxon iikinra non oinribanoxiki akin Jainxon yoiribiai jawen Papaiba kaai
Jawetianki maton ayonanai ja beparametaibo keskati onísxokobo iamakanwe Jabo ikai onisxokobo iki ayonanai jonibaon oinkanon ikaxes Jaskataibaonra moa bike ja jaton biti jawékibo iki ixonra en mato yoiai
Jawen wetsa awinbaon bakebora jaweti jawékires Abrahamman jato meniresa iki jatian japaria inontianra jawen bake Isaak betan imayamakin bari pikotaiori iká mainko jato raana iki Abraham mawáketian minkana
Ja non Ibo Jesokriston janenkora en mato yoikin jeneyamai nokon wetsabó jatikaxbi westíora xinanyabicho jakanwe matonbiribi wetsa tsamábo akáx iamakanwe senenbires jakoni jaax ja maton xinannai keskatires jakanwe
Jawe ocha akanama keskábora ikeankanke en jato bebonxonbo ichabiresakin wetsabaon ayamai keskáakin jawebi ayamaa iketian Ikaxbi nato jawékibora moa oinkanke jaskarabo oinxonbira ea omiskanai itan nokon Paparibi omiskanai
Jain kaax nokóxon pozo ochóma oinna iká iki kimixa tsamá karnero tantii tsamata Ja pozonkonia onpaxa iká iki karnerobaon xeai Jainoax ja pozoribira iká iki ani makaman mapokanai
Minra onanti jake jawerato joniki Noemíman main maroai jara iamama Rot betanribi wanoti iki ja benomaya moabita ainbo betan ja mai jawen bene wayonman jane keyotima kopí akin
Dios iki ja banai joni banati bero meniai itan ja jawékiakanti jato meniai janra maton banábo mato bebonbires bimimaxonti iki jaskáaxon ja teekan maton wetsabo jato akinboresti kopí
Jaskara kopíra ja ainbo rama masá tenemakin en chexakaamai jatian ja wanoya ixonbi jabé yoranti akaibora akonbireskin en masá tenemati iki Ja ainbonin jato onanmaa keskati ikí jenéyamakanaitian
Diossenra jaton xinan meran imaxona iki jawen keena keskáres axonkanon ixon Jatianra xinan axon ja apobaon koxi ja onsá yoina menikanti iki ja Diossen yoini keská senenai kaman
Ja non Ibon jimi xinankin xeati xeaxonbira ja yoxinbo axonkana xeatiribi maton xeati yamake jatian ja non Ibon yora xinankin pixonbira ja yoxinbo axonkana pitiribi maton jawékiati yamake
Jaskara iken xinankanwe jawekeskarainxon maton ea jenearin ixon Moa akonkin jakonma jawékibo jenetaanan jakiribi mato ikátiai keskati jakoni jakanwe Mato jaskayamaitianra ja lamparin en moa wetsanko taxketi iki
Jakonkayara iti iki Padán aramhin mia kati Jainra min papaxoko Betoel iki ja iki min titan papa Jain kaxonra min koka Labánman bake ainbo awinhanoxon min biti jake
Jaskati moa yoábo yamaketian ikonbiresi jawékiatinin ikinra Egipto jonibaon jaton waibo José maromakana iki Ja jaskáakin José maromakana waibora ja Egiptonko iká jatíbitanixaman maibo moa faraónmana baneta iki
Jawetianki ea mawatai ea nenoa tsekabainkin boxon jain nokon anibo miinmeeta pataxbiribi ea miinnoxiwe akin aká iki Jawen papan jaskáaketian enra mia jaskáati jake akin Josekan aká iki
Jaskara iken matonbinix rama koiranmeeananbi wetsa joi akaiboribi koirankanwe Jabo ikínon ixonra Diossen Xinanman mato ankianobo imaa iki Ja joi akaibora jawen Baken jimi kopi jato kixpinmaa iki
Xinankanwe ja Papa Diossen noa akonbireskin noia jaskákinra Diossen bakebo akinxaman noa janekaama iki Jatianra noa jaskarakon iki Jaskara kopíra Dios onannamabo ixon nato netemea jonibaon noa onanyamaresai
Nato riki Diossen Jesokristo oinmaa basima jaskara ikí kaai jawékibo jawen tee akaibo jato onanmanon ixon Jatian Jesokristonra jawen ángel raana iki jawen tee akai joni Joan onanmati
Ja preso itibora preso akanti jake ja espanin mawátibora espadanin retekanti jake Neskarainoaxa onanti ikanti iki ja Diossen jonibaon ikonhaa itan jaton koxi xinan iki Maimea onsá yoina
Jainxonbi jato oinna iki jatoki niwe pakéxon jato jakonhakin winamayamaitian Jatian moa nete xabáti ochóma Jesús jene besenen niax jatoki joá iki Jatian jato winobainai keská iká iki
Matonra oinke noa Jerosalénhain kaai iitai Jain kaketianra ja jonin Bake yatanxon ja sakerdotebaon koxiboiba itan esé onanboiba bokanti jake Jaskáaxonra ja jodíomabaon retenon ixon jato menikanti iki
Jatianra Josekan lino chopa maroxon ja Jesossen yora korosenmea pakeanan jan rakawaa iki Jaskáatanan boxon xanka kiniakana meran niaa iki Jainxonra westíora xanka anin ja kini xepoa iki
Enra mato ikonxaman yoiai jatíbi joni pikotabora tsoabi ja jato baotizanai Joan xewina kikin yamake Ikaxbi ja Diossen ikinaton ikábo xaran kikinmaxoko keská itinakayara Joan xewina kikin iki
Jatian ja Antiokíainoa meraxon ioa iki Jain westíora baritia senen joi akaibo betan ixon icha joni jato esea iki Ja Antiokíainxonra jaonmea onannaibo peokin janekana iki Kristianos akin
Matoibakeax peokootaxa ja non Ibon joi jatíbiain pextinke Ja Makedonia betan Akayainbichoma Jainoax ja mato Dios ikonhaax jaki koxiaribira jatíbiainxon onankanke Jaskáakinra jaskarabo non jato kexantibo moa maxkáyamake
Jawe iresaipanon ja fariseoboyabi esé onanbo mato riki beparanmetaibores ikax ja mawá kini joxoakin sikakana keská bebires jakonhira Ikaxbi chichó iki ja mawá xaoyabi meskó kerás jawékibo bochoa
Ja min biai ainbo abánon Ibon Rakel betan Lea keska imakin jainoax jatíbi israelitabo noa kaia iki Jaskara iketian mia iwé Efratankonia kikin ninkakatai joni Belénhainxon onanxamankana joni
Jawetianbira jakiribi ja jemanxon arpa ten akanaibobi flaota itan trompeta akanaibobi non ninkátima iki Jainoax meskó jawékinin teetai joniboribi yamati iki itan reneti makanman renekanaiboribi non ninkátima iki
Jatian ja bake moa Jesúski nokoti joaitian yoxinman mai tsakamaxon jakiribi maxkámaa iki Ikaxbi Jesossen ja yoxin notsina iki jainxonra moa benxoaxon ja bake jawen papa menia iki
Tsoaboki noa jan kixpinmaa non Ibo Jesokristo ikonhabo ixon moa nato netemea jakonma jawékibo jenea ixonbi ja jakonma jawékibo aríbaketian janharesai jara ja moatian ikátiai bebon jakonmabires banetai
Jatian jaskata pekáo en oinna iká iki ja nete senena chosko pasenenatiibi chosko ángelbo chankakana Jabo ikana iki ja mai betan aniparo jainoax jiwiboki niwe pakénaketian chiteax chankákana
En jaskáatianbira jawen chomo namanxon ea yoiwanke Xeawe akin jainxon ea awanke min kamellobo en xeamabanon akin Jaskáaxonra awanke ea jan onpax xeamakin jainxon nokon kamelloboribi amawanke
Ja ikon Xinan joxonra mato onanmanoxiki ja maton onanti ikon joi Janbi xinantaananra mato jan yoiamanoxiki Janbi Diossibakea ninkatabokayara mato onanmanoxiki Jainxon mato onanmaribanoxiki ja ramakaya iti jawékibo
Jatian Jesús jakiribi ian kexá kaxon jato esekin peoa iki Ja icha joni tsinkíkanketian boten nanetax napoori kaax Jesús jain nayakaa iki Jatian jonibobiribi ian kexabi tsamákana iki
Ja joninra jawen awin betanbi ninkata iki moa yantani niwexaman iitaitian ja jakon jati wainko Ibo Dios joáx kawanaitian jan oinnaketianra ixto kaax jiwibo nia naman jonébekona iki
Ikaxbi jainxon jawebi meniamaa iki jain iti mai pakextanibi Ikaxbi yoia iki mia mawata pekáora min chiní bakebo en jato meninoxiki akin Ja netebaonra Abraham bakeomabobipari iká iki
Já meranxon jawéki anoxonra en Jakob katota iki ixonbira en Esaú katóyamaa iki iki Jatiribibaonra ja hebreo join katota itan katóyamaa iki iká tradokinkanai noia itan omisa iki akin
Jatian moa Pablo bekanketian Tértolon Félix yoia iki neskákin Irake mia koxi jikia kopíresa noa jakonbires jake Jainoax min onan xinanman akinnatonra non jeman icha jakon jawékiboribi non oinke
Nato bake pikotatonra ea kikinhakin raromake Ramara ea yoii jan ea oinna ebé ainbobo ikanti jake natotianra Lea raroxamanai iki Jakopíra ja pikota bake en janeai Aser akin iki
Jaskara kopí timenbires akanai jawékibo ointaananres jato jakonmaakin yoiamakanwe Jato jaskáakinra maton kikinhakin onanxamanxon ati jake akin jato Jesossen aká iki Tsoarin ja iki ixon Jesossen jato onantiakin yoia
Enra ayamai Ibó Jawetianbira neskara kerás jawékibo en piosma iki akin Nato yoinabora iká iki ja Moiséssen esekan pitima yoiaibo Ja yoinabo piti iká iki Diossen oinna kikinbires jakonma
Ja Trifena betan Trifosaribi ea salodanxonkanwe ja rabéra non Ibon tee axoni iitai Jainxon ja non akonbireskin noia non poi Pérsideribi jaribira ikonbiresi teeta iki non Ibon tee axoni
Miabichores kikinbires noimis ixonra aká iki noa jawékiatinin iki keyotainbi minres noa noibataanan jamakin Jaskara ikaxa faraónman kikinhakin yanka yonokin noa teemaabi nona jawemabi iti iki akin akana iki
oranira neskata iki Ibó masá tenekinra en mia saí akin yokata iki jatianra ea min akinna iki Kikinbires chichó mawá meran ixon en mia kenaara min ea ninkata iki
Jaskatax ja yamébi Jakob wenixon jatíbi jawékiboyabi jawen rabé awin jawen rabé yanka yonoti ainbo itan jawen chonka westíora bake bitaanan jato boxon paro benés ikain jato xitámaa iki
Noakayara ja raanabo xewina iki ikaibo betan senenribi riki ea jaskara ikenra matoribi iká iki ea kopi jakoni yoyo iti jonibo jatian earibi jaskatainbi Diossen akinyamaara ea jawemabi iki
Jaskara noa ikenbira ja non Ibo Jesokristo non ikonhaa kopíres Diossen jakon xinanya ixon noa noibataanan jawe kopímabi noa xabáa iki Jakopíra jakon jonibo keskáakin noa jan rama oinnai
Jaskara ikenra rama en mato onanmai ja jonin Bakera nato main jaton ocha akábo jato xinanxonyamanoxon yoiti koxiya iki ixon akin Jatian jaskátaanan ja kixi jirioma joni yoia iki
Jatian moa matoiba nokóxonra ja Jerosalénhain raanoxon maton katota jonibo ja kirika wixáyabo en jato raani kaai ja jainoa joi akaibo jato bomanoxon maton tsinkia koríkibo jato boxontankanon ixon
Ja kopira en mato yoiai Ramakaya nokon iká jawékibo ea mawakanwe ebé joi akaibo ixon Moara en akátiai ja maton akai jawékibobiribi en mawakin Matonra ea jawekeskaxonbi jakonmaakama iki
Nato netenra bebonbires jatíbinin senenax jakonhirai jakanabo mato ikanai itan jan mato keenai jawékibores akí raroi mato jenéyamai Jaskati riki mato jawen nete senenketian retenoxon kikinhakin waka xoámakana keskábo
Jatian ja jonibo xaranribi westíora ainbo iká iki moa chonka rabé baritia jimi boani isinai Jato raonmakin jatíbi jawen koríkixokobo moa keyoyona iká iki ikaxbi moa tsonbi benxoati atipanyamaa
Jato jaskáaka boxon xanka anin ja kini kikinhakin xepoxon onantiakin boyakana iki Jaskáaxon jaki sontárobo koiranmakana iki Ja kinira iká iki kikinhakin jan boyatinin boyakana kepenkana onanti inon ixon
jatian nokon xinan meran jaskara jakonmabo atiakin en moa xinanyamai iki ea ikaira jatíbi jaskarabaon moa xabakaata kopí ea ikaima iki non Ibokaya riki en akai jawékibo ea yoixonai
Ichabokanabira jawetianbi jan jato kopikin icháyamaa iki masábo tenemakanabira ramara en mato axokoai akinbo jato ayamakin Dioskires jato jenea iki jan jaton akábo atibi keskáakin ponté jato yoixonai iketian
Wetsabo betanbires yorantibo ayamakanwe itan Diosbiribi axona jawékibo omisyamakanwe Jaskarara winota iki Esaú janra aká iki jan reken bake ixon biti jawékibo westíora plato piti kopi jawen wetsa maromakin
Japekáo Josekan jatíbi jawen wetsabo bexépakea iki Jaskáakin jato paotaanan bexépakei onisi jato betanbi winia iki Jaskati senentaanan moa jaton xinan tantipakeax jaton wetsa José betan yoyo ikana iki
Jainxon en onanke ja nokon Papán senenhati yoiaibo senenhax jatíbitian jati neteya ikanti Jaskara iken ja en yoiaibora en yoiai nokon Papan ea yoia keskáboresibi akin jato aká iki
Noaboriki hebreo jonibo iki rabíkanaitian earibi ja joni iki noaboriki Israel jonibo iki rabíkanaitianra earibi ja joni iki jatian noaboriki Abrahamman chiní rarebobo iki rabíkanaitianra earibi ja joni iki
Non reken papaxokobaon Diossenra mia katóke jawen keena keskábores ati min onannon ixon Jainxon já ponté xinanya joni min oinnon ixon itan já yoyo ikai joiboribi min ninkánon ixon
Ja Jope jeman jato raanwe Abátankanon ja Simón janeya joni jonon ixon yoikin jawen janeribi iki Pedro Jara ja bichin teetai wetsa Simón janeya jonin xobonko iki akin
Janra ea neskáakin yoiwanke Rakéyamawe Pablo miara ja icha mai iboaa romamea apo bebonmeax yoyo iki kati jake mia kopíresibira ja mibé wapóronin boaibo tsoabi Diossen mawámayamai akin
Ja non wetsa chiní boxonti joni koxin noa yoia ikaxa noa jawekeskataxbi jayáoma kati atipanyamake Jayáoma noa kaketian ronki jawekeskáaxonbi ja moatian ayantana keskáakin noa biribatima iki akin
Jainxon jawen jonibo Jesossen yoia iki Nato yaméra mato jatikaxbi eki koxiamanoxiki Jaskáti yoiira wixá meran ikai Jan oveja koiranaira en retenoxiki jatianra ja ovejabo janbísti jake iki
Ja jakon xabá xinanya jato imai Diossenra ja non Ibo Jesús mawákenbi jirimaa iki ja ovejabo ikinnai joni keska jawen jiminra ja senenhabekonti joi jatíbitian itiakin onanti imaa iki
Jawen janenko baotizameeta ikaxa noaribi moa Kristo betanbi minmeeta keská baneta iki Jatian ja Kristo mawákenbi Diossen jirimaa keskáribiakin noaribi mawata keskábo ikenbi jirimataanan benati jatiakin noa imaa iki
Papá ja min ea meniabo jain ea ikí kainkoribi ebetan ikantininra ea keenai Jaskáaxon jabaonribi oinkanti kopí min ea menia koxi xinan minra ea noia iki nato nete joniamatianbi
Jatian iká iki moa Paskoa ikaitian benxokaakanai jaskara iketianra ja jodíobo keenyamakana iki ja tantiti netenbi yorabo korosenbi imatinin ja tantiti nete moa ipachoai bebonbires mekéti nete ikai iketian
Ja nonbi oinna itan nonbi ninkatabo riki ja mato non yoiai jaskatax matoribi nobé jakonxaman ikanon ixon Ja Papa Dios itan jawen Bake Jesokristo betan noa jakonxaman itina keskatiribi
Ikaxbi matora moa maton keena keskáres akí jayamake Ramara ja Diossen Xinan mato meran jaketian jawen keena keskatires mato jake Jatian ja Kriston Xinan jato meran yamaabora Kristonama iki
min jawéki jawebi bitimara en yoia iki westíora yoman inonbi iamax westíora zapato risbí inonbira en biamai icha jawékia en imaa riki ixon jawetianbi min yoiamanon ixonra en biamai
Jatian jaskáa pekáo Isaaknin ja Rebeka jawen titan karpa xobonko boá iki jainoax já betan wanoa iki Isaakninra akonbireskin Rebeka noia iki jaskataxa jawen tita mawataton onís tantia iki
Jatian jawen tee ati raanti jonibo betanpari ixon Jerosalénhainoax jaweranobi bokantimapari yoikin Jesossen jato neskáa iki Ja nokon Papan mato meninoxon yoini jawéki en mato yoiibata senenhai kamanpari manákanwe
Ja moa Antiokíain nokóxon ja joi akaibo tsinkixon jato yoikana iki jatíbi ja Diossen jato betan aká jawékibo Jainxon ja jodíomabo Diossenbi jawen joi jato ikonhamaboribi jato yoia iki
Maestró Moiséssenra noa neskara wixaxonike Westíora wanoya joni jawen awin betan bakeamabi mawáketian jawen wetsan ja kachiana ainbo biti Bixon jabé bakea ja bake moa ja mawata jonina ikai
Jaskara iken ja min mekayaokea beron mia ochamaresaitian tsekaxon moa ochó potawe Jakonra itiki jatiobi min yora masá tenetian potakantitianbi ja min yora meran iká westíora min mebires manota
Jaskara iken rama ja joni jawen awin banexonwe jara profeta iki jaskara ixonra jan mia yokáxonti iki mia janon ixon ixonbi banexonyamaaxa ikon iki mia mawáti mibé ikáboyabi akin
Nona westíora Diosbicho jake non Papa jaibakeax jatíbi jawékibo peokootai itan jawenaboribi ikax noa jakana Jainoax jaríbake westíora non Ibobicho janra jatíbi jawéki aká iki Jatian noaribira jakopires jake
Nato joira kikin ikon iki eara keenai min jato yoikin jenetima Jaskáaxon ja Dios ikonhabaon jakon jawékibores akanon ixon Neskara joibora jakon itan jatíbibo jan jato akinti joi iki
Jatian wetsa bote iká iki Simónmana jain Jesús naneta iki Jainxon yoia iki napoorichaxoko ja bote axonti Jainoaxa ja boten Jesús nayakaa iki jainxon jonibo jato axeakin peoa iki
Jatian benboboribi ikana iki moa jaton awinbo akí jenetaanan jabé benbobo betanbi ianannani Jaskákinra rabinti jawékibires akana iki jaskarainoaxa rama jaton jakonma jawéki aká kopibi jaton yora masá tenemakanai
Ikaxbi ja Dios joé meranbires jaa keskati noaribi joé meran jaa ikaxa ja nobé joi akaibo betan noa jakonxaman ikanai Jatianra jawen Bake Jesokriston jimin jatíbi ochabo noa soaxonai
Jabo riki jonin xoboakin aní keska rekenparira neminhakin chinianan xankaki witábo nichina iki Jatian jenetiaxon mapoara ja xoboki bai koxi tsakákinbi xakonyamabobia iki ja xobo witabo kikinhakin nichina iketian
Jawe iresaipanon ja fariseoboyabi esé onanbo mato riki beparametaibores Matonra akai ja wetsabo jato Diossen ikinti netenko jikikanti ikenbi jato xepóti xeponaanreskin Matoribi jikiamai itan ja jikikasaiboribi maton imayamai
Ja meskó maton onanyamaa esébo mato yoikanabi jato ninkáxonyamakanwe Ja Diossen noimisti xinanyabo ikaxkaya beboni non xinanbo koxinon akanwe Ja jatíribi jawékiati pitimabo yoikanai jawékibaonra jawebi jato akinyamaa iki
Diossenra jawen chiní bakeboyabi Abraham yoia iki jatiobi nato nete iboamanoxon Ja jaskáakin yoia iká iki jawen esébo senenhaxona kopí akáma janra jaskáa iki ja ikonhaax jaki koxia iketianres
Jaweratoboki eonmea onanai ixonbi jawen papa jawen tita jawen awin jawen bakebo jawen wetsabo jawen poibo aká bebonbires itan janbixbi noikaata bebonbires ea noiamai jabora eonmea onannaibo ikanti atipanyamake
Jaskáakinbo jato apon yoia pekáora ja onan jonibo moa bokana iki Jatian ja bari pikotaiokeax wixtin pikota oinbakana jato bebon kakaresa iki Kaax jain bake iká pontéxamanbi tsasia iki
Jatian jaskara iikinra ja karnerobo jimititian namá meran en oinna iki neskara Ja karnero awin jimiabo iketianra aká iki rani sionya itan meskó keska rania karnerobaon jawen awin akin
Jatian Padán aramhinoax jokinra min tita Rakel en Kanaánhinxon mawámaa iki Ja maxkaketianra Efrata jemaki nokóti ochóma iká bai kexabi en maiaa iki ja Efratan janeribi riki Belén akin
Ja Jope jeman ixon orani iikinra westíora namá keska en aká iki en oinna iki ani chopa kakaati keská orinbekonbi jawen chosko pabíori nexaa naikanmeax ipakeax ea itinainkoxaman paketai
Ja maton yorabo jan jakonma ochabo ati jawékiakinres imayamakanwe Jaskáyamaikaya Dioskires kikinni menikaakanwe mawataxbi joni jakiribi jiriai keskati Jatian ja maton yorakaya jan jakon jawékibores anon ixon Dios iboamakanwe
Jaskatibo iikanainbi jawetii jodíobo Antiokíainoax itan Ikonionkoniax bexon ja icha joni tsinkitabo Pabloki jato jakonmaakin xinankinkana iki jaskáxon Pablo makanman tsakayonxon moa retekana xinankin niniboxon jeman pikoanan potakana iki
Tsonbi xinan menitinin keenyamabo jaskara kopí jato yoyo iká jawékibo senenhayamabo moa noibamisti xinanhomabobi ikanai jakopi jakonma jawéki iketian jakonhaxon benxoati xinanhomabobi ikanai jaskara ikax moa jato onísati xinanhomabobi ikanai
Jaskara ixonra min xinannai ja xinan meran benchebo ixon onanyamaresaibo jaskatax Diossiba nokóti bai jato onanmati Jaskatira ikai mia minbixbi ja yamé meran já jonibo jan tenai joé keskaraton xinanmeeti
Tsonki ja Diossen xobo janebainhanan jawéki ati yoiai jara senenhayamaabi jawemabi iki ixon ikaxbi ja Dios rabiti xobo meran iká oro janebainhanan ati yoiakaya iki ja akonkin senenhati ixon
Jatian janribira jato imaa iki jatíribibo raanabo itan profetabo jainoax wetsabo imaa iki bená joi yoiai iti jatian jatíribibo imaa iki pastorbo iti jainoax wetsabo imaa iki jato axeaibo iti
Ja joi iki jawen bake Jesokristo yoii iká ja iki non Ibo jara noa keska joniribi iká iki jaskara kopí riki ja apo David ipaoniton rarebo ikax jawen chiní bake
Jatian ja yosi jonibo iti jake iresbiresi yoyo ikaimabo jakonhakin oinkana itan onankonxamanxon jawéki akai akonkin Kristo ikonha joni akonkin jato noia itan ikonkon koxi xinanyaxon ja onitsapiti teneti atipanabo
ja Elí iká iki Matatnin bake ja Matat iká iki Levikan bake ja Leví iká iki Melkinin bake ja Melkí iká iki Janaikan bake ja Janai iká iki Josekan bake
ja Nagai iká iki Máatnin bake ja Máat iká iki Matatíassen bake ja Matatías iká iki Semeikan bake ja Semei iká iki Josekkan bake ja Josek iká iki Jodakan bake
ja Jodá iká iki Johanánman bake ja Johanán iká iki Resan bake ja Resa iká iki Zorobabelnin bake ja Zorobabel iká iki Salatielnin bake ja Salatiel iká iki Nerin bake
ja Neri iká iki Melkinin bake ja Melkí iká iki Adikan bake ja Adí iká iki Kosamman bake ja Kosam iká iki Elmadámman bake ja Elmadám iká iki Ernin bake
ja Jodá iká iki Jakobnin bake ja Jakob iká iki Isaaknin bake ja Isaak iká iki Abrahamman bake ja Abraham iká iki Tarékan bake ja Taré iká iki Nakornin bake
ja Nakor iká iki Serognin bake ja Serog iká iki Ragaonin bake ja Ragao iká iki Pélegnin bake ja Péleg iká iki Ebernin bake ja Eber iká iki Selajkan bake
ja Selaj iká iki Kainánman bake ja Kainán iká iki Arfaxadnin bake ja Arfaxad iká iki Semman bake ja Sem iká iki Noekan bake ja Noé iká iki Lamekkan bake
ja Lamek iká iki Matosalénman bake ja Matosalén iká iki Enoknin bake ja Enok iká iki Jaredkan bake ja Jared iká iki Mahalaleelnin bake ja Mahalaleel iká iki Kainánman bake
Jaweratobaon oinnaki ja en akai jawékibo jakonma iki jabo riki ja eki jakonmaataibo jaweratobaonki Dios ikonhakanon ixon ea akinhamai jabaonra ea ikonhakanti ikenbi jonibo jato janbísaresai Joniibakeax pikotaxbi yoxin jikiribiai
Nokon wetsabo ja mato xaran iká joi akaibo jatikaxbiora jato joi onanmaibo itin keenaibobires iamakanwe Matonra onanke ja jato joi axeai ikenra bebonbires non aká jawékibo noa Diossen yoixonoxiki ixon
ja José iká iki Matatíassen bake ja Matatías iká iki Amóssen bake ja Amós iká iki Nahúmman bake ja Nahúm iká iki Eslíkan bake ja Eslí iká iki Nagainin bake
Tsoabi jaton jakonma akábo yoixonyamakanwe jatianra Diossen mato jaskáaxokotima iki Jainxon jakonma akanketianbo jato ramiayamakanwe jatianra Diossen mato ramiayamaxokoti iki Mato jakonmaakanabo moa jato xinanxonyamakanwe jatianra mato Diossen jaskáaxokoti iki
Jawerato joninki Kaín reteai jaon kopikakinra kanchis akin masá tenemakanti iki ikaxbi ea ramiabobiribira kanchis chonka kanchis akin masá tenemakanti iki akin Jawen kimixa itin iká Adán betan Evan bake
Jaskáakin jawen wetsabo moa jato onanmataanan José ikonbiresi koxin sion iki winia iki Jaskati winiaitian jatíbi jain iká Egipto jonibaon ninkákana iki Jainxon jaskati ja José winiabo faraónribi kexankana iki
Jaskara ikaxa rama mia yanka yonokanai joni keskama iki Rama riki mia Diossen bake Jatian mia jawen bake ikenra Dios keenai minribi jawen jawékibo bitin Pablon jato kopi masá xinanna
Jaskáakin yoikana oken oinbekonkin jain jato betan Benjamín itina Josekan meraa iki Ja Benjamínra iká iki jawen tita betanxaman jawen papan bakeaa ikax jawen wetsabi Jatianra iká iki José neskati
Jakonma jonibo ikax Dios betanbicho iamaibo ixonbira akai maton ea ja oinxon onantibo yokákin Ikaxbira en mato axonyamai Ja oinxon maton onanti riki ja profeta Jonás iní keskati ea iketianparires
Jaskara iken nokon wetsabó mato riki Diossen jonibo jawenabo inon ixon mato katota ixonkaya raana joni itan Sakerdotebaon Koxiakin ja Kristo Jesús xinankanwe já ikonhaabo ixonra jaskara non jato yoiai
Ikaxbi ja Sakerdotebaon Koxi iti tee Jesossen biatoninra jato winoke já meranxonra wetsa jakonhira bená ja senenhabekonti joi Diossen aká iki Jara akonkin senenhati ixon Diossen yoia jakonhira joiboki koxike
Jaskákinra jatíbibo bebonxon ja jodíobo jaskarain benókanabo onantiakin yoixon jato onanmaa iki moa jawexaman jabaon yoiti yamatiakin Jaskáaxon ja wixakan yoiai joibo jato onanmaa iki Jesús riki ja Kristo ixon
Jabo riki bakebo plazain tsamatax tsinii saa ikanai keskábo jaskatira ikanai neskati Non mato kena xon axonabira mato ransayamaa iki mawákanketian iti bewábo noa bewakenbira mato winiamaa iki akin
Jaweratobaonki jaton awinin yosmaamabi potaxon wetsa ainbo biai jabaonra wanoyaxonbi wetsa betan yoranti akai Jatian tsonki ja potá beneya ainbo biai janra benoya betanbi yoranairibi ikai akin jato aká iki
Jara inoxiki yoitimaa siná joni nii meranoa yoina keská Jaskatira jatíbi jonibo betan reteananoxiki jainoaxa já betan jatíbi joniboribi reteananoxiki Ikaxbi jara jawen wetsabo jaki ramíreskanainbi jato patax janoxiki akinbo
Eapari ninkáxonwe en mia yokánon yoitimakainxon akonbireskin teakin ja akaipacho en mia yokata eki sináyamawe Minra abirati iki nokokin jakonma akáma jonibo kimixa chonkabichores akin Jatianra Ibon jakiribi yoia iki
Eabixaman mato betan jain itinaxmabira nokon xinan meran ea mato betan iki earibi mato betan jain itina keská ixonra non Ibo Jesokriston janenko ja jaskatai joni en moa jaskáatibo yoike
Jaweratoki ja Diossen xinannai joibo yoiai iki itan ja Diossen Xinanman yoyo ikaiton xinanmeetairibi iki janra onanti jake nato en mato wixaxoni iitaibo riki ja non Ibon senenhati yoiaibo ixon
Jatíribi joi akaibaon ocha akaibora onantibires non oinnai ja akanaibo onanxon jato yoixonkanamabi ikaxbi wetsatianra chinípari jixtiai non oinnai Pablonra jakiribi tekikin yoii iitai ja v 22 ikain yoia joi
Jaskara ikenra ja piamakanai nami itan xeayamakanai pae jawékibo non moa ayamaakaya jakon iti iki jainxon jaskaraton ja nobé joi akaibo meskó xinanmaxon jato ochamati jawékiboribi moa non ati yamake
Jaskara iken ja min papa ikatiain karíbakasai ikaxkayara ja enbi jawéki dios ataanan en rabiai jawékinin mia yometsotima iká iki Jawe keská kopíkaya jaskaraton min ea yometsoaarin akin aká iki
Ja joi ayosma joni westíora joi akai ainbo betan biananana ikaxa jan akinnaton Diossenaribi iti atipanke jatian ja joi ayosma ainbora joi akai joni betan biananana ikax jaskáribi iti atipanke
Moara yoini nete senenke Jatian ja Diossen ikinnaton jati netera moa ochóma iki Diossen joi bikanwe Ninkáxonres ja jakon joi en yoiaibo ikonhakanwe akin Yapan teetai chosko joni Jesossen kenaa
Ikaxbi jakonmatani yoina jimiabo bexon jawen benen akasai oinxonbira jawen rasionya kekótibo Jakobnin nichinxonyamaa iki Jaskara ikaxa ja jakonmatani yoinabo iká iki Labánmana Jatian ja jakonxaman yoinabobiribi iká iki Jakobna
Jatian ja wetsaresibi joibaon yoyo ikira rabé iamax kimixabo mato ikanti iki jainoax westíora westíorabokayara mato yoyo ipaketi jake jainoax westíora joni jan onantiakin ja joibo jato yoiairibi jati jake
Ja non yoiai joibo maton noa senenhaxonon ixonra non mato yoiamai ja non Ibo Jesokristonin yoiaibo maton senenhaxonon ixonra non mato yoiai Noabo riki mato akinni teetaibo Jesús noia kopíres
Diossenra aká iki janbix keentaanan noa jawen rawibo ikenbi jawen Bake non toan mawámataanan jakiribi jabetan jakonbires jatiakin noa banémaribakin Itixbira inóxiki noa já kopires kixpinmeeti moa jakiribi raeanana ikax
Jatian matsiribi iketian ja yonokanaibo betan ja Dios rabiti xobo koirannai polikiabo chii keteaax yooti charókana iká iki Jatian Pedroribi jain jato betan iká iki yooti chankata Kaifássiba Jesús bokana
Jaskáaketian Jodakan jawen papa neskáa iki Ja trigo maromataanan raankinra ja Egiptonkonia joni koxin onantixamanhakin noa yoia iki Jakiribi jaiba kakin non wetsa chini boyamaax moa jaiba noa nokótima
Japekaora ja rabé itin iká ángelnin jawen kopamea jawéki aniparonko chikoa iki Jatianra ja aniparo jene joni retekana jimi chikoa keská baneta iki Jaskáketianra jainoa jatíbi jiria yoinabo mawata iki
Wetsa joibo yoiamatianbira en mato yoiai neskara Wetsankobo kaxonra en ninkatai mato moa Kristo ikonhaax jakonbires ikaibo yoikanaitian jaskara kopíra ea Kriston akinna iketian mato kopi en Dios iráke akai
Jaskáakin jato yoia ja joni meranoax jokontaanan boax kochibo meran ja yoxinbo weita iki Jatianra ja kochibo ixto boax ketóainoax jeneki choronkana iki jainoara ja kochibo jato jenen keyoa iki
Jaskáakin yoini keskatixaman pikóxonra jain joni jayamainkoxon Diossen joi yoikin Joanman jato neskáa iki Moa jakonma xinanbo akonkin jenexon Diossen joi biax baotizameekanwe maton ochabo moa Diossen mato xinanxonyamanon akin
Jaskara iken rama botankanwe jain jonibo jakana jatíbi mai ikainkobo eonmea onannaibo itiakin jato imatankanwe ja ikonhaibora Papan janenko itan Baken janenko jainoax Diossen Xinanman janenko maton jato baotizanti iki
Nete xabáketian Sidón ikain noa nokota iki Jain ixon ja kapitán Jolionin jakon xinanya ixon Pablo jawen onanabo jato oinni kanon ixon raana iki Já maxkata jawékinin jabaon akinkanon ixon
Jatianra ja xanken meran iká pozo kepena iki Jainoaxa koin jokona iki ani horno meranoax ikai keskati Jatian ja pozo meranoax koin jokonaton bari betan niwe mapoara yamé baneta iki
Jatianra ja ángelnin jawen hoz kenxon ja mainmea ova texkanbo xatea iki Jaskáaxonra jain benxoati ani ikainko aká iki jainxon potsikanon ixon Natora akonbireskin jato Diossen kastiganti yoii iká iki
Jainoaxa ja tsinkíti xobo meranoax pikókaini kaax Simonman xobon Jesús jikia iki Jain iká iki Simonman rayos ainbo kikin yoná koxi aká rakata Jatianra ja benxoanon ixon Jesús yoikana iki
Jatian ja apon jato yoia iki Ikonxamanra en mato yoiai jaweratoboki moa jayá iki jabora bebonbires jato meniti iki Jatian jaweratoboki jayáomacha iki jabora jatíbi ja jayataxokobo jato bichinti iki
Ja jawéki riki ja senenhabekonti joi non aká ja oinnaitiibi ja non aká jawéki noa jan xinanmai Ja kopíra moa rabéxonbi akonkin xinanxon abékona ikax jawekeskataxbi moa ramiananti noa yamake
Ikaxbi ja Israelninra jawen wetsa jane Jakobnin janra jawen wetsa bakebo aká bebonbires José noia iká iki yosixokoxonbi bakeaa ixon Jaskáakin noia ixonra meskó keska metsáxaman sionyabo tariaxona iká iki
Moa nete xabáketian kaax ja Kesarea jeman noa nokokana iki Jain nokotax ja joi yoiai Felipen xobon noa kaa iki Jara iká iki ja kanchis ikainoa jan ja raanabo akinairibi
Jaskata pekáo maton oinnaki Apolos jawe iki Jawerin Pablo Jabora Diossen tee akaibores iki jabaon yoiara non Ibo maton ikonhaa iki Westíoraxonbora non Ibon ati yoia teebo non aká iki
Ikaxbi jaweratoboki jaskara xinanbo jaton xinan meran yamaa jabora westíora benche keskares iki jainoax moa ochóxaman ointi atipanyamaa joni keskaribi iki Jaskáakinra jawen moatian aká ochabo moa Diossen soaxonabo xinanyamai
Jainxon ja rabé itin iká ángelnin jawen trompeta xoon aka iki Jaskáaketian westíora jawéki ani manan tiritai keská aniparonko potaa iki Jatianra ja aniparo jene naponbekontanixaman senen jimi baneta iki
Ja bimi tsekai keskáakin jato akinni teetaibaonra kopí binoxiki jaskáakin jato akinnabo moa jati neteya ikanaitian Jaskara ikaxa ja bero banai teetabo betan ja bimi tsekai teetabo kikinni rarokanti jake
Jaskáaxonra min chiní bakebo en akonbireskin kaimatiki naikanmea wixtintiibires ikantiakin Ja min bakebora nato mai en jato meniti jake Jainoax mia kopíribira jatíbiainoa meskó jonibobi en jakonbires jato imati iki
Jatianra moa icha joi akaibo jakana iká iki jabora jaskara xinanyabires ikax jatobi keskáakin xinannaiboribi ikana iki tsoabira natora nokonabicho ikibo iamakana iki jaton jawékibo iká iki jatíxonbi akinanankin ati
Ikon riki Davidkanra jabé senen jakatiai jonibo jato akinna iki ja Diossen ati yoiai keskáakin Jaskáa pekáo iiti jaribi mawáketianra jawen anibo minmeetainkoribi miinkana iki jainra jawen yora payota iki
Ikaxbi ja joi akaibo betan yoyo ikinra kikinhakin ninkákanti pichika joires en jato yoiti atipanke ja wetsaresibi join yoyo ikin chonka waranka joi jato yoititianbi jaskáaxon jabaonribi wetsabo onanmati kopí
Jaskara ikenra Kristonbi jawen joi yoiaibo noa imaa iki jaskáakinra janbi noo meranxon jawen joi yoikin mato jeneyamai jaskara ikenra Kriston janenko non mato yoiai Dios betan mato raeanaankanon ixon
Enra onanke noa Diossen noia iketianra jawe jawékininbi noa jenemati atipanyamake Mawakanbi basibires noa jaai jawékininbi ángelbaonbi meskó koxiya yoxinbaonbi jatíbi koxibaonbi rama itai jawéki itan ramakaya iki kati jawékibaonbi
jabaonra nato netenxonbi binoxiki jaton xobo jaton wetsabo jaton poibo jaton titabo jaton bakebo jaton waibo jenebaina bebonbires Jainxon ramiaxon masá tenemakana meranbira Diossenbiribi jawen keyóyosma bená netenko jato jakinnoxiki
Ikaxbi ja pichika xontako xeni marokin bii bokana pekáora ja wanoai joni nokota iki Jatian ja benxokaata iká xontakobores wanoti fiestanko jabébi jikikana iki Jatian moa weíkanketian xepótiribi xepota iki
Westíora menia iki pichika waranka wetsa menia iki rabé waranka jainxon wetsa menia iki westíora warankares Jatí ichares westíoraxonbo koirankanti jisábo onanxonra jato menipakea iki Jaskáatanan moa ochó kaa iki
Nenoax jawen chosko itin iká min chiní bakebora jakiribi nato main benóxikanai Jaskara ikaxa ja rama neno jaa amorreobo jaton jakonma aká kopí en jato masá tenemati senenamapari iki akin
Ebé joi akaibó non Ibo Kriston janenko itanribi ja Diossen Xinanman noa noimisti xinanyabo imaa iketianra enra mato yokatai ebébi masá teneai keskati itaanan ea Dios yokáxonkanwe ea jan akinnon
Tsonbira ea reteyamai enbix keentaananra ea mawatai Eara enbix nokon jati menikaati koxia iki itan jakiribi nokon jati biribati koxia iki Jaskátiriki ea nokon Papan yoia akin jato aká iki
Ikaxbi Kaifássenra jawen xinanmanbi jato yoiama iki Diossen Xinanmankaya jato yoia iki ja sakerdotebaon joni koxi ja baritian imakana ixon Jaskarara jato yoia iki jonibaon toan Jesús mawati kaai kopí
Jaskáakin yoia yoxin sion itaanan jakiribi ja bake maxkamaax já meranoax pikota iki Jatian ja bake mawá keska rakata iki Jaskara oinnax ja icha jonibo moara mawáke iki ikana iki
Jatianra iwanke ja faraónman kenpo en tsomaa Ja kenpo tsomaatonra en awanke ja ova bimi joxina bitaanan ja kenpon potsikin Jaskáakin senenhataananra en awanke ja apo faraón en menikin akin
Jatian Sóstenes iká iki ja tsinkíti xobomea jaton koxi Ja joni jatíxonbi yataanan joni koxi Galión bebonxonbi rixkionkana iki Jainxonra abákanon ixon Galiónman jato oinresa iki Pablo jakiribi Antiokíain kaa
Ninkákanwe jonibo en oinnara noa kaabi kikin onsá itiki jaskara ikenbi noa kaaitianra wapóro bechonman jikimaa icha non neno boai jawékibo non bomati iki jawekeska ikax noaboribi keyokanti atipanke akin
Ramara ja jatonbi aká jawékibo rabikin menikanai namibo pitikiriakin en mato yoiai Nonra onanke westíora jatonbi ja rabiti akana jawéki nato neten jawe koxiomabobi ikaxbi ja ikon Dioskaya riki westíorabicho
Jatian ja jodíomaboribi Kristo ikonhaax kixpinkanon ixon non jato joi yoikasaitianra noa amakaxamakanai Neskáakinbo noa akíra bebonbires ochakanai Ikaxbi neskarabo kopíra akonbireskin jato Diossen kastiganoxiki Tesalónikain jato oinni Pablo karibakasa
Jainxonribi non xinannai riki nato kixpinti joi ja mato joi yoii kaa winobain wetsankoboribi pextinhakin jato yoiti ikaxbira ja wetsabaon tee akainko noa jikiamai ja wetsabaon tee akatonin noa rabínaketian
Ja jonin Bakeki jakonmai yoyo ikax ochakanaibora jato Diossen soaxonai Ikaxbi ja Diossen Xinanki jakonmai yoyo ikax ochakanabora jawekeskaxonbi jato soaxonti atipanyamake nin jawetianbi Jawen bimi oinxonra non jiwi onanai
Ja joni pikoa pekáora bari pikotaiori iká jakon jati wainko kerobín janeya peiabo imaa iki itan chiibires espada jatíbiori mayatairibira imaa iki ja jiwé jiwinko tsoabi nokótima kopíra aká iki
Jatian moa jaská jaskáakana wetsanko kaxon wetsa pozo aríbaa iki ikaxbi ja pozo kopi moa reteananyamakana iki Jakopi ja pozo janea iki jakonbires akin Jaskáataanan ja Isaak iká iki neskati
Jainoaxibi jawen meskó yoinayabi jatíbi jawen kikinhakin yanka yonoti joniboya jainoax jawen yanka yonoti ainboboyaribi ja nokon ibo joai Ja kopíra jakonxaman xinanyaxonres min biti iki ikira ike akin
Ibonra yoiboresa iki Ja senenhabekonti joi en yoiara Levíkana jan jati betan jakonxaman iti iká iki en jaskara aká riki Eki yoiti ikax rakénon ixon jatianra jan jaskara aká iki
Jaskara iken matonbinixpari xinan meran onanmeekanwe moa ikoni Kristoki koxiaboki maton ikanai ixon maton onannon matonbinixpari tanakaakanwe Matonki onanyamaa Jesokristo ikonkon mato meran itina Ja tanakaati jawékiainbo maton xinan namanresaibi
Ja non Ibo Jesokristo jawen jonibaonbiribi rabiti nete nokóketian itan ja joi akaibo já oinnax jaki ratéti nete nokóketian Jatian matora ja non yoiabo ikonhaa ikax moa jato betanribi iki
Jainxonra ja pichika itin iká ángelnin jawen kopamea jawéki ja onsá yoinanin yakátiki chikoa iki Jatianra jan ikinaton jakanabo yamé meran baneta iki itan jonibaonra chexakaakin jaton janabo natexa iki
Jatian ja jema xepotiain moa nokoti kakin oinna mawá miinnoxon boí ikana iki Ja mawá iká iki benomaata ainbaon jabicho bake jatian ja mawá miinkini boaibo ikana iki icha joni
Ja tsinkíti xobonkonia joni koxi iká iki Krispo Ja joninra jawen xobon ikáboyaxonbi Kristo ikonhakana iki Jatian ja Korintoainoa jonibaonribi ichaxon non Ibon joi ikonhakana iki Jatianra jato baotizankana iki
Jatian rama ja jatíribi mato Tiatiranko ikanabo ixonbi ja esé chibanyamaibo itan ja Satanássen joné jawéki akin akanaibo onanyamaabora en mato yoiai wetsa eséra maton senenhanon ixon en mato yoiamai
Enra onanke mato jaskati jakanabo Oinkanwe enra mato bebon xepóti kepenke jara tsonbi xepoti atipanyamake Koxixamanbo ixonmabira en yoia joibo maton senenhaa iki Nonra já onanyamake iki mato iamaa iki
Ja reken itinara iká iki león jisá jawen rabé itin iká iki wakabene jisá Jawen kimixa itin iká iki jonin bemanan jisá Jawen chosko itin iká iki teté noyai keská
Ikaxbi Melkisedekkanra Levikan rarebo ixonmabi chonkankonia westíorabo Abrahamman menia bia iki jatianra jakon itin keenxoni jaki jakoni yoyo ika iki Ja Abrahammanra aká iki ja Diossen jaskara meniti yoiabo bikin
Ikaxbi min keena keskáres akai ixonra akai ja Diossen yoia jawékibo min ikonhakaxamakin Jaskáakinra minbi jan kastigameti jawéki akí mia iitai Diossenra jatíbi jonibo kastiganoxiki moa jato jaskáati nete nokoketian
Nato jonikiriakin jato yoiira iká iki naximamis Joan neskati Nato joni riki ja yoikin en mato ayantana ja chiní joáira ea xewina kikin iki ea jamaatianbi japari japaoni ikax iki
Ja min Ibo Dios noiwe jatíbi min jointiaxonbi jatíbi min kayayaxonbi jatíbi min koxiaxonbi jatíbi min xinanyaxonbi Jainxon ja minbixbi noikaata keskáakinribi wetsabo jato noiwe ikira ikai akin
Jatian Pedron Jesús yoia iki Ibó jakonhira riki noa neno iká Mia keenketianra en kimixa peota atiki westíora itiki mina wetsa Moiséssena jainoax wetsa iti iki Elíasna akin aká iki
Iitira jainxon orantiainko orani kaai noa iitaitian yoxinman iboaxon onanmisti xinanya imaa xontakonin noa bechia iki jara iká iki westíora yonoti xontako xinanmanres jato onanxon jawen ibobo icha koríki kananmai
Itiki ja joi akaibobires mato tsinkitax jatikaxbi wetsaresibi joibaon yoyo iki jatian mato jaskataitianra ja ramakaya Dios onankasai joni itan joi ayosma jonin jikixon xinanti iki beyosabo ikaxa ikanai ixon
Ja Silvanon Timoteon jainoax enribi mato yoiai Diossen Bake Kristo Jesúsra jawetianbi enra akai ixonbi enra moa ayamai ikai iamaa iki Diosra Jesokristo meranoax jatíbitian ikoni yoyo ixon senenhai iki
Jatian jaweratobaonki ja ori iti yoii iká joibo nato kirika meranoa soai jabora Diossenribi jan jati jiwi bimi kokomatima iki itan nato kirika meran yoiai jawen jakon jemankoribi jikimatima iki
Eara moa pikota posaka neteya iketian nokon jakina rebichi xatexonkana iki ea riki israelita joni Benjamínman rarebo kikin hebreo jonixaman jainoax ja esekan yoiaibo senenhati kopí iká iki ea fariseo
Jatian ja Moiséssen esekan yoiaira iká iki ja Levikan rarebobo sakerdote ikábaonres ja jemamea jonibo jatíbi jaton bia jawékibo chonkankonia westíorabo jato yokati jatoribikaya Abrahamman rarebobo ikax jaton wetsabo ikenbi
Ikaxbi ja wetsa chité ikainra ja sakerdotebaon koxibicho baritiatiibi westíoraibicho jikikatitai Kakinra yoina retexon jawen jimi bokátikanai jaskáxon jawen ocha kopibi itan jakonma akinbi onanyamaresi jonibo ochai kopíribi Dios meninoxon
Jabaonra moa onanke ja jakonma jawéki akaibora mawákanti jake iki Dios yoyo ika joi Jaskara onanxonbira jakonma jawéki akin jeneyamakanai Jaskatira ikanai wetsabaonribi jakonma jawéki akaitian oinnax kikinni jan raroi
Enra Dios iráke akai Jesokristonra ea jaskarainoa xabáaka iki Jayá senentiainbira en mato yoiai nokon xinan riki Diossen esekan yoiai keskati jati ikaxbi ja nokon yosma xinanman imaara ea ocharesai
Ea potaxonwe min janeya meosoti keská repania teoti betan min kekóti akin Jaskáakin yokáketian ja yokata jawékibo Jodakan menia iki Ja yokatabo menitaanan ja ainbo moa axon tooya banémaa iki
Jatian Herodesnin ja jemamea jonibo bebonxon jawen akábo yoixonti neteai yaméra Pedro iká iki oxaa rabé kadenanin okenbekonbi nexaxon rabé sontáronin koirana Jatian jatíribi sontárobo ikana iki kárkel xepótiainxon koirani
Ja nato jati joi nekebi jixtiketian oinna ixonra non mato jaakiriakin yoiai Jatian ja jatíbitian jati joi riki ja non mato yoii iitai ja jawen Papa betan ikatiibi noiba pikota
Jaweranoki oxai rakatai ixonra min jakonhakin ointi iki Jatian moa iketianra jan tapota rakoti rabítaanan mia jain rakáti iki Japekáora jaweki min ati iki ixon janbi mia yoiti iki akin
Ja Ibora ja wetsabaon xinannai keskáakin jaskara iti jan yoiaibo ixton senenmayamaima iki Mato manaboresai kopí riki jaskatai Jara keennai tsoabi manotiain kayamai jatíxonbi jaton jakonmabo akonkin jenexon Dios ikonhakantin
Jatian ja ainbo bakena iká iki benbo bake já iká iki hierro bastonyaxon jatíbiainoa jonibo jan jato ikinti Ikaxbi jawen bakera bichinxon Diossiba itan jawen ani yakati bebon bokana iki
Ja jakonma ati xinanbora Diossen Xinanki jakonma iki Jatian ja Diossen Xinanra ja jakonma ati xinankibiribi jakonma iki Ja rabébira omisananbekonai Jaskara kopíra ja jakon atin keenkinbi maton ati atipanyamake
Jatian ja min beron mia ochan pakémaitian tsekaxon ochó potawe Westíora beroyabicho mia basibires jaakayara jakon itiki Ja okenbekonbi beroya mia Diossen chiikan ewa meran potatitianbi Oveja manotaki yoinmeeta esé
Moara nokon jawékiainbo min rebéstankin benake Jawekeska ixonra ja min jawékibobira moa min nokoke Ramapari jatíbi ja min nokoa jawékibo neno ikábo bebon bexon tsamaniwe abákanon tsonakayarin ixon jabaon yoikin
Matonra onanke ja Dios rabiti xobo meran teetaibo jain jaa jawékiatibo jawékiai jakanabo onantiakin yoia ja jainxon Dios yoina menoxontiainko menoxonkin bokanketian akinaibaonra ja Dios menikin menokana yoina namibi pikanai
Raroreskayawe tooisma ainbo ikax mia iki bakeoma baken chexá onanmabobi Jaskara ikaxkaya kikinbiresi raroi saí iwe Beneya ainbaon bakeai bebonbires icha bakeyara iti jake ja jawen benen potaresa ainbo iki
Iamaxon westíora aponmein wetsa apo betan reteanani kati xinanxon Chonka waranka sontároboyabicho ixon ja jabetan reteanani boaibo rabé chonka waranka sontárobo ikanaitian rekenpari jawekeskaxonmein non jatoarestiki ixon xinanipari yakátima iki
Ja ea winota jawékibora ike ja mato betanpari ixon ja ea winótibo en mato yoiantana keskábo Ja Moiséssen kirika meran yoiaibo itan Profetabaon yoiaibo jainoax ja Salmos meran yoiaiboribi akin
Kikin rarora iti iki ja jan yonoai jonin joxon oinna jawen yonoti joni oxaama iká Enra mato yoiai jabébi pinon ixonra jawen mesan yakámati iki Jaskáaxonra jan yonoaitonin jawékiamati iki
Ramara en jawetianbi jonibaon jakonma aká kopí nato nete jakiribi jakonma inon ixon en ramiayamai Jonira bakeranontianbi jakonma ati xinanyares iki Yoinaboribira en jakiribi keyoyamai moa jato aká keska akin
Ibó Miaki jatíbitianbires jaama iki miaki jakon itan keyoisma Diosma iki Miara nokon Ibo itan ea koiranna iki kaldeobo jato koxi menixonra jabo meranxon atikeskabiakin min noa masá tenemaa iki
Jaskáketianra ja ronin kikini ja ainboki sinata iki Jaskataxa ja ainbaon jatíribi chiní bakebo betan reteanani kaa iki Jabo iká iki Diossen esé senenhaibo itan Jesús iká joibo yoikin jeneyamaibo
Janra ja Dios rabiti xobo meran jikixon ja Dios menikana pan bixon pia iki Jainxonra já chibanaiboribi pikannon ixon jato menia iki ja sakerdotebaonbichores ja pan piti akana ikenbi akin
Jatian ja makan xaran maana berobo riki ja Diossen joi ninkatatianbi keenxamankin ikonhaibo Ikaxbi kikinixaman eki koxiamabo ixonra jawetio basires ea ikonhakanai Jatian meskó atikomabo nokoxonra moa ea ikonhakin jenekanai
Jatianra Noemíman yoia iki Ibon jakonhabannon Jara nokon bene mawataton ochómakea rarebo iki jakopíra ja senenhakin noa koirannai Janra rama noa jakonhake ja nobé ikátiaibo mawatamatian jato akátiai keskáribiakin akin
Neskara kopíra jaskarabo ninkánontianbi non matoki orankin jeneyamaa iki ja Dios keenaibo mato kikinhakin onanmanon ixon Jainxon jawen meskó xinanti onan itan jakon betan jakonma onanti xinanyabo mato imanon ixon
Ikaxbira tsonbi onanyamake tsoaboki iká iki jawen anibo itan jawen reken rarebobo ixon jainoax jatian pikota itan jatian mawataribi tsonbi onanyamake Jaskara Diossen Bake keskaribi ikaxa járibi jatíbitian sakerdote iki
Jaskákin akana Jesossen jonibo yoia iki mainbi yakákanti Jatian moa yakákanketian ja kanchis pan bixon Dios iráke ataanan pan tobapakeanan jaonmea onannaibo menia iki Jatian jabaonbiribi ja jonibo menipakea iki
Rekenparira akátiai ja jodíoma jonibo betan jawékiakin jato betan jaská jaskakinbi Jakobon jonibo bekanketian moa jodíomabo betan jawékiakin jenea iki Jabaon jaton jakina rebichi xateti jato yoiaibo iketian jatoki rakékin
Ikaxbi ja non Ibo joira westíora yometso joái keskatires jonoxiki Jatianra ja naibo ras iki onsati tirin inoxiki jatian wixtinboribi chiikan keyonoxiki jatian ja maiabi jain jaa jawékiboribi Diossen keyonoxiki
Jaweratoboki wetsaboki sinatai jabora koxibaon masá tenemati jake Jatian ja wetsabo ichataibora koxibo tsinkita bebon bokanti jake Jatian ramibires xinantaanan jatoki jakonmaibires yoyo ikaibora chiikan ewa meran potati iki ixon
Ibó jatíbi min aká yoikanai ninkataxa raketi ea saki ikai Ani jawéki moatian min akábo rama noa jaketian noa axonwe nonribi onannon ixon Jaskati sináxonbi min noa noibai noa oinmawe
Ramaki ja Israel jonibo moatian ikáni keskáribiakin min jato jakiribi imatiki Ibó akin Nato riki ja Israel jonibo romanobaon jatoaresa iketian jato xabáaxon ja moatian ikátiai keskáribi jato imati yoii iká
Ja pozonkoniax onpaxen paranan iki jaskákana iketian wetsa pozo aríbakana iki Ja wetsa pozo akankebi ja pozon paranan iribakana iki Jatian ja pozobiribi Isaaknin janea iki jainoax join ianananti pozo akin
Moa jaskáayona pekáora jan axon Dios yoinabo retexona menoti makan tsinkianan tsamana iki Ja makan tsamanxonra janea iki El elohé israel akin Ja iki jatíbi jawéki atipana Israelbaon Dios iki iká
Jatian jawen wetsabo jaskáketian Josekan xinanria iki ja moatian jatokiriakin namáyantana jawéki Jaskara xinanrixon jato yoia iki neskáakin Mato riki jaweraoxonki non jato peotiki ixon nato jema paranaxon oinni bekanabo akin
Ja Egiptonko joni koxi jikimakanaiba kaax noa nokóketianra noa aibake non yoyo akabi jakonma koxi joinres noa aboankin Jaskákin noa aibake matobo riki paranaxon noa ramianoxon non jema oinni bekanabo akin
Jainxon ja jawéki koirannai jonin ja icha koríkia joni ribina jonibo westíorabo jato kenapakea iki Jainxon ja reken kenaapari neskáakin yokata iki  Jawetiiki ja nokon koxi min ribina akin
Jaskáakin jaton namá yoiketian Josekan jato aká iki neskáakin Ja min namá riki neskara yoii iká Ja min namá meran ova jiwi kimixa poyan min oinna riki kimixa nete yoii iká
Jatian ja jemanribi iká iki westíora benomaata ainbo Ja ainbora ja joni koxiiba kaa iki jawen rawí betan join reteanana ikax ja atikesbiakin jan akinnon ixon ja joi benxoai joni yoii
Min chiní bakebo tsinkixon westíora main en jato imaara ichabires ikanti iki jakonhakinra en mia xinanxonti iki itan kikin jakon ninkakataira en mia imati iki jainoax wetsabo jakonhaira mia iti iki
Jatian ja pozo Isaaknin janea iki Seba akin Jakopíra rama kamanbi ja jeman jane iki Beerseba Ja Beerseba iki iká joi riki moa jakon inoxon Dios janetaanan joi benxoabekona iki iká
Neskara kopíra en mato yoiai nokon noi wetsabo neskara jawékibo iti maton manai kaman jakonax jakanabo Diossen joxon nokotiakin xinanireskaya jakanwe moa ocha akí jeneabo ikax jawenbi yointi yamabo mato ikanon
Enra maton iká jawékibo onanke Matonra jato noike itan matora eki koxiabo iki matonribira jato akinnai itan maton ea jeneyamai Jainxonribi en onanke ja reken ikátiai bebon jakonbires rama mato iitai
Dios iki ikonbiresi jatíbinin senena Jawen jawéki ati onan xinan itan jawen ani onan xinanra jainxaman senena tsonbi onanti atipanyamake Tsonbira jaskara xinannaibo yoiti atipanyamake itan jan akai jawékiboribi onanti atipanyamake
Jatianra mia raroxamanres iti iki jabaonra min jato aká keskáakinribi mia kenati atipanyamakanke Ikaxbi minra ja joi akaibo mawatax jirikana neten min biti jawékibiribi min binoxiki akin Icha pitiakanaki yoinmeeta esé
Minra ea bexonti jake westíora waka awin westíora kabra awin jainoax westíora karnero bene jabora iti jake kimixa baritiayabo Jainxonribira min beti jake westíora noma itan westíora xotó bake pemoxaixaman akin
Ja netebaonribi Efesoain westíora jodío joni nokota iki Jawen jane iká iki Apolos Alejandría jemameax pikota Ja iká iki kikinhakin joi yoiti onan itan kikinbiresakin Diossen kirika meran iká joibo onanna
Jatian moa xanka tsakai kaai xinannax rakékana iki Jaskáxon jan wapóro tewanai chosko ankla ja wapóro poinkikirixon jenenko potakana iki abanon jan tewankin ixon Jaskáaxon ixton netenon ixon Dios yokákana iki
Ibonra yoia iki Israelitabó Horeb mananmanxon nokon yonoti Moisés meranxon en nokon esé mato menini xinanbenoyamakin senenhakanwe Ja esébo itan ja ati joibaon yoiai akira jatíbi Israel jonibo yoiti ikanti iki
Jaskatira ja Diossen join imaa ikax moa benati pikotabo mato ikanai ja nekeabi maton anibo meranoax ikama jabo iki joni ikax mawataiboribi ja Diossen joi riki jato jamai ikax jawetianbi keyoyosma
en mato salodo bomai ja Kolosas jeman iká Diossen jonibo ja Kristo chibankin jeneyamai non wetsabo Non Papa Diossen jawen noimisti xinanya itan jawen xabá xinanya mato imabanon Pablon jatoki orana
jaskáakin ja eséres senenhakasai ixonra ja joi akaibo en jato akonbireskin masá meema iki Ja esekan yoiai keskati ikinra en jatíbi senenhaa iki jatianra jakopi ea tsonbi ramiakin yoiti yamaa iki
Nato pozora non reken papaxoko Jakobnin axon noa jenexonbaina iki nenoa onpaxa janribi jawen bakeboyaxonbi xeapaoniki jainoax jawen yoinabaonribi Jaskara ikaxki mia já bebonbires onan itan koxi iki akin aká iki
Ikaxbi netera nokóti jake ja non Papa Dios ikonhataanan rabiaibon jawen Xinanman akinnaton akonkin jaton xinanyaxonbi rabikanti nete ja netera moa ramabi senenke Jaskáakinxaman ja rabiaibaon rabitininra non papa Dios keenai
Ikaxbi jatíribi berobora maana iki mai jakon ikain Jabora jakonhirai bimia iki Westíora nia bimia iki pacha Wetsa nia bimia iki sokota chonka Jainoax wetsa nia iká iki kimixa chonka bimiya
Ja kananeo jonibaon maira Sidón jemankoniax Gaza jeman senen iká iki jara Gerar maiori iká iki itan Sodoma Gomorra Adma Zeboím jemabo ikáorira iká iki ja Lasa jema senenra iká iki
Ikaxbi Diossen xinanmanra onantibiresakin noa onanmai moa netebo senenaitianra moa Dios ikonhakin jenenoxikanai ixon Ja janso joi yoikanaibo ikonhakin jainxon Satanássen jonibo meranxon jato onanmai eséboribi ninkáxon jan yoiai keskáakinbo axonoxikanai
Ja Makedoniainoabo jawetii jonibo betan kaxon jawebi maton akáma nokonaketian jara nona westíora rabinti jawéki iti iki mato jakonhakinbo yoiyona pekáobi maton senenhama iketian jatian matoribira noa ikai bebonbires rabinti iki
Ja ocha akí noa jaa inontianra non keena keskábores akí noa jakátiai ja esekanra bebonbires noa jaskátima onanmaa iki jaskara jakonma jawékibo akinra noa jan mawátiain boti jawékibores non aká iki
Jatian jain iká iki sokota makan chomo jodíobo Dios rabii tsinkítiain boax Dios bebon jakon inox jan onpax akáx chokikanai Ja chomobaonra weitai iká iki posaka chonka iamaax pacha litro onpax
Jatian jato Jesossen aká iki Itankanwe akin Jaskáa ja rabé joni meranoax jokonax boax kochibo meran ja yoxinbo weikana iki Jatianbi jatíbi kochibo ixto boxon jene tsakax jenen retea keyókana iki
Ramabira ja yoinabo ikain mia kati jake jain kaxonra rabé karnero bake jakonxaman min ea bexonti jake Enra onanke jawekeska pitixamankayaki min papan keen iki ixon En axonbanon jawen keenxaman pitiaxonkin
Jatian moa nete senenoxiki jatíbi nato nete iboa yoxinbo jainoax jatíbi koxi xinanya jonibo itan jatíbi koxi jawékibo jaton koxi jatíbi jato bichinxon jatoarestaanan Kriston ja Papa Diossen mekenman jatíbi jeneketian
Jainxon ja ikon joi non yoiai kopí itan ja Diossen atipana koxi noo meran iká kopíribi Ja noa jakonmaakanaitian noa jan panatai itan non jan jato axokoa riki noa jakoni jaa
Jatianra ja Dios meniti jawéki min boá jainxon Dios yoina menoxontiainkobipari abaini ja joni betan joi benxoax raeananipari mia kati jake Jatian moa jaskáa pekáoparikayara min ati jake Dios jawéki menikin
Ea wetsanko kakenbi maton xobon ea maton biamaa iki Ea chopaoma ikenbi maton ea chopa meniamaa iki Ea isinainbi itan ea kárkel meran ikenbi ea oinnitani mato kayamaa iki akin
Jatian noa Italiain raanti xinanxon Pablo betanbi wetsa presobo jan jato bonon ixon sontárobaon koxi kapitán Jolio menikana iki Ja iká iki icha mai iboaa romamea apo betanbi iká sontárobo ikinai
Jatian ja onsá yoinanin westíora mapora iká iki mawánon ixon maxtekana keská Ikaxbi jawen xaté moa raonxonkana benxoa iká iki Jaskáketian oinxon jatíbi jonibaon kikini ratéxon ja onsá yoina chibankana iki
Ramara jaweayamaparikin mia manaboresai min jakonma jawékibo moa jenenon ixon Mia jaskáabira min akai jawemabiakinres xinankin Ja Diossen mia noixon jaskáaira moa xinanmeetaanan min jakonma jawékibo jenenon ixon mia jaskai iki
Noa min yonotibo riki chonka rabé bake westíora jonin bakebicho Jainoax noabo riki Kanaán mainmea jonibo Ja non wetsa chiníbichora non papa betan jainbi banéke ikaxbi ja wetsaresa moa yamake akin
Jatian nete xabáketian kaax Kío bekeiba noa nokota iki Wetsa nete xabáketian noa Samossain nokota iki Jainoax Trogilionkopari noa iká iki Jain itaanan kaax wetsa nete xabáketian noa Miletoain nokota iki
Jainoax jawetii nete winota pekáo Félix jakiribi jawen awin Drosila betan joá iki Jara iká iki jodío ainbo Jatian Pablo Félixnin kenamaa joxon jaskáxon Jesokristo ikonhati joi jato yoiaitian ninkábekona iki
Diossenra ja maton rekenbaon jakonma axébo chibani jakanabo mato ikanainbi mato tsekaa iki jaskákinra kikinhakin maton onanke ja mato kixpinmakin oro jawékinin iamaxon koríkinin kopíaxon mato imaama jabo iki keyotai jawékibores
Jatíbi ja sakerdotebaon koxibo riki jonibo xaranmea katóxon imakanabo Jabo riki janekana jato kopi Dios betan yoyo iti itan ja Dios menikanaibo jato boxonti jainoax jaton ocha kopi yoina jato retexonti
Jaskáakanabira ja kárkel meran akana joi akaiboribi maton jato noibaa iki Jainxon mato jayata jawéki mato bichinkanabi mato raroreskana iki Naikan kaxonra bebonbires itan keyóyosma jawéki non binoxiki iki ixon onannax
Jawerato xobonki ja joni jikiai jainribi jabébi jikixon neskáakin ja xobo ibo yoitankanwe Non Maestronra mia yokatai Jawerato xobo nachiterin ja eonmea onannaibo betan Paskoa fiestatian en jainxon jawékiati akin
Nonra ninkata iki ja jonibaon aká nato Dios rabiti xobo ras axonra jakiribi kimixa neteres en wetsa aríbati iki ikaxbi jara iti iki jonibaon akáma iki ikaitian iki ikana iki
Jainoax Jesokristonribi mato bomai ja riki janbixaman onanxon ikon yoiai Japarira mawataxbi jirii peokoota iki Jaskata ikaxiki jatíbi nato netemea apobaon koxi Janra noa noixon jawen jimin non ochabo soaxona iki
jatian naikanmeax ani oixewabo joniboki maana iki jawen iwe iká iki chosko chonka kilo winoabo Jatian jonibora jakonmaibiresbo Dioski yoyo ikana iki ja jakonmabires oixewa jatoki pakexon kikinhakin jato kastigana kopí
Enbixamanra nokon mekemanbi wixai enra mia jatíbi kopíai kaai enkaya ea kopíawe akin atitianbira en mia jaskáyamai minkayara ea akonbireskin ribina keská iki en joi yoiaitian ninkáxon min Kristo ikonhaa kopí
Jerosalénhainbira jato yókati ea kayamaa iki jainkaya ja joi yoiti Kriston jato raanabo icha ikanainbi Jaboiba kayamaira ea jatianbi Arabia mainres kaa iki jain kaax iiti ea jakiribi Damaskoain karibaa iki
Jatíbiainoa joi akaibaonra mato onanke Kriston yoiabo maton senenhaxonai Jaskarabo mato ninkataxa ea raroai Jatian ea keenai riki onan xinanyabo ixon maton jakonhakin jawékibo atin Ikaxbi jakonma jawékibores maton atima iki
Jainxon jato Jesossen yoia iki Rama en mato yokábanon ninkákanwe Ja tantiti neten non jawe atiki yoiai Jakon jawéki ati ó jakonma jawéki ati Mawatainbi jato kixpinmati ó jato mawámaresti akin
Jatian boax ja mapo xao akin akanai mananman nokókana iki jainxon moa Jesús korosen akana iki Jainxon ja retemis joni rabé bokanaribi wetsa jawen mekayao wetsa jawen mexkaori korosen akana iki
Ja en mia menia yoinabora jawekopímabi en mia meniaibo iki Jakopíra min birésti jake ea akonbireskin noibaxon min ea bia keskáribiakin Earibira mia oinnax ikonbiresi raroi nekebi Dios ointaanan ikai keskatai
Jaskara iketian Pablo keena iki ja Timoteo jabé katin Ikaxbi kaamatianbi jawen jakina rebichi xatexona iki jain jakana jodíobaon jakonma xinanyamakanon ixon moa jatíxonbi ja Timoteon papa griego joni onankana iketian
Jaskáakinra jatíbi ja jeman ikana jonibaon xinanbo tsokasanankana iki Jaskáxon ja Gayo betan Aristarko yatanxon ninibokin jain jonibo tsinkíti akanainko bokana iki Ja rabé jonira iká iki Makedoniainoa Pablo betan niaibo
Ikaxbi ja Diossen joiki moa ikoni koxikanabo yoiira noa ani joibaonribi yoyo ikai Ikaxbi jara nato netemea jonibo itan joni koxibo jayata onan xinanma iki jaton onan xinanbora basima keyotaibo iki
Jara ja tsinkikana koríki boí noa kaaitian noa akini kanon ixon jatíbi joi akaibaon katókana iki Neskarabora jatíxonbi non Ibo rabikanon ixon non akai itan jato akinti xinanyaribi noa onankanon ixon
Jainoax mato nokókana iki ja reken Diossen bakebo ikanainkoribi ja naikan wixakaatabo ikain ja jatíbi jaton akábo jato yoixonai koxi Diossiba ja jakon jonibaon kayabo Diossen jakonman senenabo jato imaxona ikainkoribi
Ja jawen jakon xinanmanra ja jakonma jawékibo itan nato netemea jan keenti jawékibo ayamanon ixon noa onanmai Jaskataxa itibi keskati noibamisti xinanya itan jakonmabo noonharesti xinanyabo nato neten noa jati iki
Jatian moa mawataxbi jiria pekáoparires jaonmea onannaibaon xinanna iki ja yoyo iantana joibo Jatianpari onanxon ikonhakana iki ja wixakan yoiai joibo itan Jesossen jato yoia joiboribi Jesossenra jatíbi jonibaon xinan onanke
Jaskáakinra ja jonin anibaon jato yoia iki ja fariseoboki rakékin Ja koxibaon moabi xinankana iká iki jaweratoboki ja Jesús riki ja Kristo iki ixon onanai jabo jain tsinkíkanai xobonkonia moa pikokanti
Eariki ja ova jiwi jatian mato riki ja ponyanbo Jaweratoki ebetanbi iki itan earibi jabetanbi iki janra jakoni bimiai keskáakin icha jakon teebo ati iki Ikaxbi ebetanma ixonra tsonbi jawe atipanyamake
Enra mato raanxonti jake ja nokon Papan mato raanxonoxon yoini Ikaxbi nato Jerosalén jemanpari ikanwe ja naikanxon mato meniai atipana koxi maton biai kaman akin jato aká iki Jesús naikan kaa
Jaskatax Adramitio repintiainoax pixitaitonin noa nanékana iki Ja wapóro iká iki Asia main iká jemabotiibi taxna taxnakaini kaai Jatian Aristarkoribi nobé kaa iki ja iká iki Makedonia main iká Tesalónika jemamea
Egiptora ras ati iki jatian Edomra tsoa jonibi jain jaama iti iki yankabiresa Jodá jonibo maton jakonma aká iki jainoaxa jakonma akáma ikenbi jaton mainmeabi maton jato retea jimi chikota iki
Ja wetsabo betan joeganox benxokaataibaonra jatíbi jaton yora jan jakonmaai jawékibo ayamakanai neskati ikanaibo riki ja laorel pei aká maiti bikanti kopíres Ikaxbi noara ja jawetianbi keyóyosma kopí biti kopíbiribi onitsapikanai
ja ea masá tenemakanainko itan ea onitsapitainkobo mia iká iki ebébi Minra onanke ja Antiokíainxon Ikonioainxon itan Listrainkoxon masá tenemakana ea onitsapitabo Ikaxbi non Ibonra jatíbi neskara jawékiainoabo ea xabáa iki
Jatian merkadonkoniax joxon mechokiixonpari pikátikanai Jainoax meskó icha axébora jaríbake jaton reken papabaon senenhati jato yoikatitaibo Ja axébo iká iki vasobo chokati chomoxokobo chokati kentíbo chokati itan jan oxati chopabo patsáti
Kedorlaómer itan jabé ikábora baneti boi En mispathain nokókana iki jaribira Kades iki Ja baneti bokinra amalekitabaon mainmea jatíbi nokoaibo jatoaresxon bibotankana iki Hazezon tamar mainko jaa amorreo jonibora jaskáaribakana iki
Jaskáaketianra Jakobnin wetsa piti betan poroto noe akin yoá aka Esaú menia iki Jatianra pixon xeakin senenhataanan weníkaini Esaú kaa iki ja reken bake ixon jan bitibo manókenbi jawemabi keskáakin xinanbaini
Ja yobé iká iki ja joni koxi Sergio Paolo betan iká Ja iká iki xinanya joni ja joni koxira Diossen joi ninkátinin keena iki Jaskáxon ja Bernabé betan Saolo kenamaa iki
Jatianra Booz moa pixón xeax raroxaman iká iki Japekáora ja berobo pataxbi oxai rakata iki Jatian xokores itaananra Rot já ikainko netéxamanax nokóxon jan tapota rakoti tabítaanan jain oxai rakata iki
Jakiribira en mato yoiai tsonbi ea iresbiresi yoyo ikaibo xinanyamakanon ixon ikaxbi maton jaskara xinanna ixon eapari ninkáxonkanwe ibanon ea jaskati yoyo iki jaskatax earibi jaskarabo ikai keskati xokores rabíti kopí
noa jan kixpinmaa Jesokristo raanxon jawen noimisti xinan noa rama jixtiaxona iki Janra ja mawá jawéki jawe koximabobi banea iki jaskáxonra jan kixpinti joi meranxon jati neteyabo ikantiakin noa onanmaa iki
Ja ángelbo ochakanketianra jaton ocha akábaon Dios xinanbenoyamaa iki jaskáxonra masábires tenetiain jato potaa iki kadenaninbo nexayonxonra yamé meran jato xepoa iki ja akonbireskin jaton akábo jato yoixonti nete senenai kaman
Ja matoiba ikábo ja Balaamman esekan yoiai keskatibo ikaibi maton oinresai iketian Janra anike ja Balak esekin ja ikonma diosbo menikana nami pimaxon itan wetsabo betanbires yorantibo amaxon israelitabo ochamanon ixon
Jaskáribira winota iki ja tsini ainbo Rahab Diossenra jawen aká kopí atibi keskáakin akai ainboakin oinna iki ja joi bei bokana jonibo jain ikanti menianan wetsa baiori pikóti jato akinna kopí
Jain ikanaibi Jodas nokota iki westíora tsama sontároboya itan jawetii polikiabo ja Dios rabiti xobo koiranaiboya ja sakerdotebo betan fariseobaon raana jabaon kakin bokana iká iki lamparinbo itan tirí joétai jawékibo
Jatian Simón Pedron boten nanexon ja yapaya rika maxin mapémakin ninia iki jatíribiboyaxon Ja yapa anibo bikana iká iki westíora pacha pichika chonka kimixa Ichayora yapa ixonbi rika noxiamaa iká iki
 Ja maton jemamea mai poto non jamata noon neetabobira noa tawasaatai maton noa bikaxamaa onanti inon ikax Ikaxbi neskara onankanwe ja Diossen ikinaton jatira moa matoiba nokotibi iki akin
Jatian jaskatabo oinnax ja kochi koiranaibo jabati ixtokana iki bokin ja jeman nokóxon itan wain teetaiboiba nokóxonbo ja winota jawékibo jato kexanbokana iki Jatian jonibo bokana iki jaskara jawéki winotabo oinni
Jaskáakenbi icha jonibo jaki beai oinxon Jesossen ja yoxin notsinkin neskáa iki Miara en akai yoyo iosma itan pabe yoxinmá Nato bake meranoax pikówe moa jakiribi ja bake meran jikiwetsayamawe akin
Jatian ja miikiriti iká joibo yoiai min joni Esteban retekanontianra earibi jaskáatin keena ikax ja akanaitian oinnira ea jain iká iki jainxonribi jan reteaibaon choparibi en jato koiranxona iki akin
Ramara earibi jato keska ankiano ixon ja mato ikinai ankianobo en eseai enribi ja Kristo onitsapitaibo oinni ixon Jainoax earibi iki jabaon akai keskáakinribi Kristo joketian jawen kikin jakon jawékibo biti
Jaskara ixonbira en Dios iráke akai ja Kristo meranxon jatíbi jawékibo nonharesti noa imaa kopí jatian noo meranxonribi jawen joi jatíbiain jato ninkámai ja joira jakonhira inin poatai keskati jatíbiain nokotai
Ja jaton jakina rebichi xatéyabo iamax ja xatéomabobicho iti yoiiki iká iki jaskati Jaskara kopíra non moa yoike Diossen oinna iká iki Abrahamman kikinhakin ikonhaa jaskáaxon jakon joni keskáakin ointi kopí
Jawékininbora mato keenai ixonbira maton biamai Matonra jato reteai jawékiabo ikasira mato notsiai jatian biti atipanyamaaxa ramiananibo mato join ianankanai Matonra ja mato keenai jawékibo biti atipanyamake maton Dios yokáyamai kopí
Jatíbi jabo ebetanbi ikanon ixonra en mia yokatai mia emeran itan ea mii meran ikai keskati jaboribi nomeran ikanon jaskáaxon nato netemea jakonma akai jonibaon ikonhakanti kopí min ea raana joá
Jaskáawana yamébi jaton papa paenhakana iki jatian ainbo bake rekeman jabé yorana iki Jaskákenbi onanyamaa iki jawetianki jabé iki rakata iká iki ixon itan jawetianki jainoax wenita iki ixonribi onanyamaa iki
Jatian pikin peoamatianbi Josekan jawen wetsabo beibanamakin jato yakámaa iki Jaskáakin jato yasánkin aká iki jaton rekenhainxon peoxon jaton wetsa chiní senen jato yakámakin Jato jaskáakinbo yasánketian ointaanan ratébainax beísanankana iki
Jaskátaanan Josekan jawen bake rabé bixon ja Efraín jawen mekayao mekenman metsona iki jatian Manasésbiribi jawen mexkao mekenman metsona iki Jaskáakin jawen bake rabé metsonhanan jaton papaxoko patax jato imaa iki
Nokon keen bakebó moara nato nete senenai matonra ninkata iki westíora Kriston rawí joti Ikon riki ramara icha Kriston rawibo moa pikóbotankanai Jaskarabo ikai kopíra non onanke moara nete senenai ixon
Jatian moa Jesús retenoxon xinankana onanaxa jakonhai keská ixonbi jan jakonmaa ikax Jodas ikonbiresi xinanmeeta iki Jaskákinra ja sakerdotebaon koxibo itan ja jema koxibo ja kimixa chonka koríki jato banexonribaa iki
Eara moa basima mawáti jake Ikaxbira mato Diossen akinoxiki jainxonra nato Egipto mainmea mato pikonoxiki Jainoa pikotaananra ja moatianbi Diossen jato mai meninoxon Abraham Isaak Jakob jabo yoiniain mato bonóxiki akin
Ja min ikonhaa jawékinin koxii jenéyamawe jatíbitian jati neteya itiakin xinankin jeneyamawe jaskara kopíra mia Diossen katota iki jakopiribira icha jonibo bebonxon mia Dios ikonhaax jaki koxia min jato yoia iki
Janra mia yoxanxoko iketian xinan raromati iki itan akinti iki min babán ewan bake ixon jaon riki mia ichabires keena itan jara mina kanchis bakeyata winobainbires jakon iki akin aká iki
Jaskara kopíra ja jakonhira jawékibo Diossen oinmaa jaskaraton rabínaketian isinax ea onitsapita iki jaskatira Satanássen jawen yonoti raanxon ea jakonmaaka keská ikax westíora moxan nokon yora chachia keskáribi ea iká iki
Ja riki ja non Ibo Jesokristo meranxon noa jan kixpinma Dios Jara jatíbibaon koxi iki jainoax atipana koxia iki itan yoiti koxia iki Jara moatianbi ramakamanbi itan jatíbitian rabinoxikanai Ibanon jaskara
Jaskáaketian Jesossen neskáa iki Westíora jawékiparira min senenhati maxkáke Jatíbi jawékinin maroxon ja jawebiomaxokobo jato akintanwe Jaskáaxparira mia naikan icha jawékia iti iki Jainxon ea ikonhataanan ea chibanai joni iwé akin
Jakopíra jakon iti iki miapari rekenkaini kaa Jatian ea chiní kaabira nokona jakon iti iki nokon bakeboyabi nokon yoinabo jainmaxaman jato ioti kopí Jatian kaxonra en mia nokoti iki Seirhain akin
Jatian jaskáakin jato akinti kopíra jawen wetsabo keskáribi itoxia iki jaskatax jawen atibo senenhai itan noibataanan akinmis Diossen tee axonai Sakerdotebaon Koxi inox itan jato kopi mawáxon jonibaon ocha akábo xinanxonyamanox
Jainoax Abrahamribi iki ja jaton jakina rebichi xatéyabo ikaxbi Dios ikonhaax jaki koxia jodíobaon papa Jaskáakinra jabaon jawen jakina rebichi xatexonkanamatian Abraham ini jawékiribi chibani iikanai Diossenra jan anoxon yoiabo senenhai
Jatian ja min mekayaokea mekenman mia ochanko pakémaresaitian xatexon ochó potawe Jakonra itiki jatiobi min yora masá tenetian potaakatitianbi ja min yora meran iká westíora min mebires manota Potaanantikiriti iká joi
Ikaxbi ja Sikem iorai Jakobnin bake Dinan kenyorai ikax jaskáti yoikanatianbi kaxon jawen jakina rebichi rextea iki Ja Sikemribira iká iki jatíbi jabé iká jawen wetsabaon akonkin jawen joi ninkáxonkanai joni
Jaskara yoini jawéki senenai ointininra ja chonka rabé tsamaa rarebo Israelbo manata ikanai Jakopira yaméyabi neten Dios rabiananbi jawen tee axonkanai Jaskaratonribi manata ikenra akanai ea ja jodíobaon jakonmaakin apo Agripa
Jabora nobé iitibi noibakeax pikókana iki Ikaxbira noki jakon ikaxmabi ikana iki Ikonkon noki jakon ikaxa nobetanbi ikeankana iki Jaskárakana iki jatíbima riki ja nobetan ikábo iki ixon non onanti kopí
Kristonra nato neten inontian koxin sai akin itan winiananbibo Dios yokákin orana iki ja mawátiainoa janres já xabáati atipana koxia iketian jaskáketianra jawen joi senenhaxonai iketian jan yokatabo Diossen ninkáxona iki
Miki jakonmaakin mia joni koxiboiba kenamakanketian ja mia ja jaskáa joni betanpari ixton joi benxoawe Ja joi benxoai joni koxiboiba mia bokanamatianbi Min jaskáyamaabira polikiabo yatanmaxon kárkel meran mia niakanti iki
Matonresa ichabires jakonhakin noa akinke nobetan jakon ixonra janon ixon maton noa kixpinmake ikaxbi ja mananman kati maton yoiabira noa jain kati atipanyamake bainmeara jan jato keyoai jakonmanin nokoa noa mawánake
enra mia jakon xinanxonai jakon mia inon ixon Min chiní bakebora en imanoxiki naikanmea wixtinbo keská icha itan aniparo kexakea maxi keska iorai icha Jainxonra jabaon anoxiki jaton rawibo jatíbitian jatoareskin
Jainoax ea chirankoota iki jaskáxonra en Ibo rabia iki nokon ibo Abrahamman Ibora en jakonman rabiai ja ponté bain ea beketian nokon ibon rarebaon bake ainbo jawen bake en bixonon ixon
Sión manan ikainxonbi Jerosalénhainxon Ibon jawen tirin ikai joi jato ninkámaketianra nai itan mai xakotai Ikaxbi ea Ibora israelitabo jain jonéti iki nokon jonibo iketianra jakonhain inmaxon ea Ibon jato koirannai
Natobora ikana iki ja wetsabo betanbires yoranti ayamaax ochayamaabo Jabo riki ja Kordero jaweranobires inonbi kaaitian chibanaibo Jabora jonibo xaranmeax kixpinmeekana iki ja reken jawéki Dios betan Kordero menikana keská inox
Jatíbiainoa jonibora wetsabo betanbires yorantibo akí ja vino xeax paena keskábo ikana iki nato netemea apobaonra jabé yorankana iki Jainoax jawékinin maroai nato mainmea jonibora koríkiakana iki jan jato jawéki bixona
Nato joniki karpinteroma iki Marían bake Já iki Jakobonin wetsa Josekan wetsa Jodassen wetsa jainoax Simonman wetsa Jawen poiboribi iki neno noobetan ikibo ikana iki Jaskáaxon moa jaki jakonmaakin xinankana iki
Jaskáaxonra naikan boxon jawen mekayao Diossen yakámaa iki Jainxonra noa meninoxon yoini jawen Papán Xinan bia iki Bixonra ja Xinanribi noa menike Ja riki ja maton oinna itan maton ninkati iitai
wetsabo betanbires yoranti akaibo axona benboxbi ikaibo axona jonin yometsoaibo axona jansobo axona jainoax ja ikon keskati yoyo ikai ikaxbi paranmisbo axona onantiakin yoia ja ikon esé ikonhayamai jonibo jato axona
Jaskara iken ja mato naikan jakanabo rarokanwe Ikaxbi jawe iresaipanon ja main ikáboyabi ja aniparon jakanabo ja Satanásra kikini sinatax matoki joke basimaxoko jawen nete senenti maxkata onanax iki iká iki
Enra jato onpaxenres baotizanai ikaxbi epekaora westíora joni joái janra Diossen Xinanman itan chiikan jato baotizanoxiki Jara ea xewina atipana koxiya iki Jaskara ikenra jawen zapato risbitanibobi choroxonti senenma iki ea
Ja jonin Bakera ikonbiresi onitsapiti jake jainoax ja jodíobaon koxibo ja sakerdotebaon koxibo itan ja esé onan joniboribi jaon keenyamakanti iki Jaskáaxonra retekanti iki ikaxbira jawen kimixa nete itin jirinoxiki akin
Icha jonira min jato akinoxiki Wetsa mainmea joniboribira miibebon chirankoonoxikanai Min wetsabaon joni koxiribira mia inóxiki Jatian mia jan jakonmaaibora jakonmaribi ikanti iki Ja mia jan jakonhaibora jakonribi ikanti iki akin
Mato wetsabiresxon Ibo Diossen xobo xepoa ipainon riki jainxon yoina ea menoxonti yankabires moa chii keteawetsatima iti akin Maton ea jawebi raromayamai kopíra jawéki maton ea meniresabo moa mato en bixonyamai
Jatianra ja saweti joxoxaman chopabo jato menia iki Jaskáxon jato yoia iki xokorespari manakanti jabo akáni keskáakinribi jato keska joi akaibo itan Diossen tee akaibo texteanan jato akánitii icharibi senenhakanai kaman
Jatianra Jesossen yoia iki Tsoabi kexanyamawe pontékainxonres ja sakerdote oinmatanwe jainxon ja Dios bebon jakon iti kopi ja Moiséssen jaskáati yoini keskáakin Dios jawéki menitanwe moa mia benxoa sakerdotebaon onankanon akin
Jainoaxa mia karesti iki ja tsekai teetaibo oinnax Moara nokon yonotibo jaskara itibo en yoike mia jaweayamakanon ixon Jawetianki mia nomiai ja onpax bikana chomon ikábo oinxonra min xearesti iki akin
Jain ikanainxonra Ibon jatíbi nato mainmea jonibaon joi jato onantimaana iki jainxonra nato neten jatíbiain jato janbismaa iki Jaskara ikenra ja jema Babel akin janekana iki Sem itan jawen chiní bakebo
Nekeabi yorayapari nato neten jaxonra non tsokásbopari xinannai ja moatianbi non sawea chopara non jopékaxamai jakibi bená chopa sawetininkayara noa keenai jaskatax ja non mawatai yora moa bená yora iti kopí
Moa basi yoyo ikana pekáo Pedron wenixon jato yoia iki Nokon wetsabo matonra onanke moa basi riki mato xaranmea ea Diossen katota ja jodíomabo jato jakon joi yoiti jabaonribi ikonhakanon ixon
Jatianra Ibo Diossen mai bixon jatíbi yoinabo aká iki jainxonra jatíbi noyai yoinaboribi aká iki Jaskáxonra Adánhiba jato boá iki ja janeyabo ikantiakin jato janepakenon ixon Jaskáxonra yoinabo Adánman janepakea iki
Jawe iresaipanon ja fariseoboyabi esé onanbo mato riki beparametaibores Matonra akai ja benomaata jaton xobon jayataxokobo jato bichinkin jaskáax paranakin akai maton nenké orakiónbo akin Jato jaskáai kopíra maton bebonbires masá tenenoxiki
Jainxon Zabolónbiribi yoia iki Miabiribira aniparo kexá janoxiki Mia jain jaketianra wetsankoniax beaxbo ani wapórobo min repintiain repinoxiki Jatian mia jain jaa min mai senenabiribira inoxiki Sidón mai senenainko akin aká iki
Wetsa netera Rotkan Noemí yoia iki Ea wainko ranwe jawekeska ixon ja tsekai teetaibaon epekáo jokin ja texkanbo topiwe akin ea atitian riki akin Jaskaa yoia iki Katanwe nokon bake ainbó akin
Ja chanpobaon koxi iká iki ja kini meranoa ángel jawen jane iki hebreo join aká Abadón jatian griego join iki Apolión iki iká Abadón betan Apolión iki iká riki Keyomis iki iká
Ikaxbi jatíribi berobo maana iki mai jakon ikain jaskataxa xoxoax ania iki Jaskatira kikin icha bimia iki westíora niábo pachabo bimia iki akin Jaskáakin jato yoitaanan koxi join jato Jesossen neskáa iki
Ja Esaúkan anike Kanaán mainmea rabé ainbo bikin jawen jane iká iki Adá ja iká iki Elóman bake hitita ainbo Ja wetsa iká iki Aholibamá Anákan bake ainbo Sibónman baba heveo ainbo
Jainoaxa noa jixtiribiai non ikábo noa jakoni ikainko ja ikon joi non onannainko jato jakonmaayamakin non teneainko non jato jakonhakainkobo ja Diossen Xinan noo meran iká kopí itan non jato akonkin noiainkoboribi
já keska inon ixon Diossen mato jonia bená xinanreskaya mato meran imakanwe Jatian jara onanti iti jake ponté xinanya ixon moa jakonmabo ayamai ja ikon join yoiai keská Jaskati noa rama jati
Jatianra jawekeskaxonbi jakiribi mato ochan iboatima iki Moa ja esekan yoiai keskati mato jayamai kopí Ramara Diossen noa jawen jakon xinanman jamaa jaki koxiaxes noa jake Ochan iboaka ikenbi Diossen noa xabáa
Ikaxbi ja en kopí biai riki jawe kopímabi keenxamantaanan ja kixpinti jakon joi en jato yoiai onantiakin yoia ja joi yoiai kopí maton ea jawéki meninon ixon akáma maton ea menitibo ikenbi
Jaskáa yoikana iki Késarna riki akin Jatian Jesossen jato yoia iki Ja Késarnin jawékibo Késar menikanwe Jatian ja Diossen jawékibobiribi Dios menikanwe akin Késar iki iká riki jan jato ikinai romamea koxi
Jaskara jonibo riki ixtonbires sinataibo jaton jakonma rabinti akaibo iki ja aniparo bechonman bakox potaa keská onantibires Jabora joékaini paketai wixtin keskabo ikax moa jatíbitian masábires tenetiain kikin yamé meran katiresbo ikanai
Jaskati ja Isaaknin ovejaboyabi wakabo kaiketian icha yoinaya baneta iki Jainoax jawen yonotiboribi kikin icha iká iki Jatian ja Isaak jaskáyoraitian oinnax filisteo jonibo moa jaki notsiresi itan jaki ramiti peokookana iki
Neskáakinbo non mato yoiaitianki Noa jakiribi nonbixbi rabikaatai keskábo maton xinannai Noara ja wetsabaon akai keskáakin ja íkonman yoinkin noa wixaxonkana kirika mato oinmati itan matonribi noa jaskáakin kirika wixaxontibo moa maxkáyamake
jato joi yoiti nete iketian iamaxon wetsatianbires inonbi min jato Diossen joi yoinon ixon Ja joi jato ikonhamawe ja join jato notsinwe ja join jato raromawe jatsanyamakin eseanan ja joi jato onanmawe
jainoax chitari inin jawékibo ja iki inkienso mirra itan wetsa inintiboribi Jainoax vino akeite jakon harina trigo jainoax jawéki jan boti yoinabo ovejabo kabayobo karrobo itan ja iboaxon yonokanaibobi ja iki jonibo
Jainxonra onantixamanhakin jato yoipakea iki ja wixá meran iká já yoii iká wixábo Jato yoikin peokin ja Moiséssen wixani kirika merannoabo jato yoia iki Jainxon jatíbi ja profetabaon wixaniboribi jato yoia iki
Jaskáketian ja Jakobnin bakebaon ja joni koxi boxonti yoiibata jawékibo moa biax bokana iki Ja moa bokin ja ichaxaman koríkiabi jaton wetsa Benjamín iokana iki Jaskati boax Egiptonko nokótaanan Joséiba bokana iki
Jan jato jaskáaibora ikana iki Demetrio janeya jonin jato ikinaibo Ja Demetriora iká iki platanin teetai ixon ja dios ainbo Diananin xobo jisáxokobo axon ja jabé teetai jonibo icha koríki jato kanankiinai
Ikaxbi Pablon ja ponté xinanya joni iti jainoax ja jakonma jawéki ati xinanhoma iti itan ja nete senenketian Diossen jaton jakonma jawéki akábo yoixonti joiboribi jato yoia ikonbiresi ratéxon Félixnin yoia iki
Jainxon jatíbi ea jayata jawékibaonribi atiki ja jawebiomaxokobo en jato akinkin jainxon ja joi yoiai kopí ea yatanhanan menokanaitianribi atiki en jato amareskin ikaxbi ja noimisti xinan emeran yamaaxa ea jawemabi iki
Netetiibira ea mato betan ipachoai Dios rabiti xobo meranxonbo Diossen joi yoianan jato esei Ixonbi jawetianbi maton ea yatanyamaa iki Ikaxbi Wixá meran yoiai keskábo senennon ixonresa rama maton ea jaskáai akin
Jainxonra non mato yoiribiai nokon wetsabo ja chikix ikax teeyamaibo jato notsinkanwe ja xinan namannaboribi jato koxiakin xinanmakanwe Ja jaton xinan beboni Kristoki koxikanamabo jato akinkanwe itan jawekeskabo ikanainbi timenbires jakonma xinanyamakanwe
Jaskara iken jato xinan bimati atipana koxi mato Kriston meniabo ikax itan ja noimisti xinanman imaa wetsabo onís tantimati xinan jaketian jainxon jatíxonbi ja Diossen Xinanbicho bia ikax itan noibamisti xinanya ixon
Ja noa jodíobo ikai keskáxamani jakaskinra en akátiai ja non reken yosibaon noa esekatitai keskáxamanbo en senenhakin Jaskáakin ja esébo senenhai kopíra nokon kaibobo ebé senen aniabo en jato xewina iká iki
Nokon wetsabo ja jaton jakina rebichi xatetikiri iká joi en jato yoirespariai iketianra nokon kaibo jodíobaon ea ramiayamakeanke Jainoaxibi Kristo noa kopí korosenmeax mawáni joi en yoiai ninkatax nokon kaibobo eki itimaresxamakeanke
Jaskáakin ikonhaa ixonra ja Paskoa fiesta jato akinna iki Jainxonra ja yoina retexon jawen jimin jaton xobo xepotibo sikakanti jato yoia iki jaskáxon ja israelitabaon reken bakebo ja retemis ángelnin jato retenaketian
Jatian ja xobon jakon xinannai jonibo jakenra ja maton yoia jakon xinanribi ja xobon ikábaon biti iki Ikaxbi ja xobon jaskara xinanya joni yamaketianra ja maton yoia jakon xinanbo matoki joríbati iki
Minra moa onanke ja senenhati esébo Ja benoya itan wanoya ixon wetsa betan yorantima retemistima yometsotima wetsaboki jakonmai jansoi yoyo itima min papa betan min titaki yoiti iwé iki iká akin
Ja jonin Bakera jaskara iki Jara akinkanon ikax joáma iki Jara joá iki jato akinti kopí itan jawen yoranbi kopíataanan jatíbi jato ochankonia xabáai akin jato aká iki Benche rabé Jesossen oinmaa
Nokon keen bakebó mato ochanaketianra neskara jawékibo en mato wixaxonai Jawekeska ikax ochakankebira westíora non abogado jake ja non Papa bebonmeax noa kopi yoyo iti ja riki Jesokristo ja atibi keskáakin akai
Basibiresa ja Dios ikonhayamaibaon akai jawékiboribi maton aká iki jakonmanin kikini cheatabo mato ikana iki jakonmabo atin keenaibores jawékiananbi paeni itan ayorakin pae xeaibo jainoax ja kikin jakonmabires jatonbi aká jawékibo rabii
Ja atikonma jawékibo winotaxbira raroxaman ikanai Jainoax kikin maxkataboribi ixonbira jakonxaman xinanyaxonres icha jawékiabaon akai keskáakinribi jaton ofrendabo menikanke Ofrenda yoii iká riki Diossen janenko jawéki tsinkiti jato meninoxon itan jato akinnoxon
Jatian ja Jakob jaskáataanan ja jonin yoia iki Moara bari pikóke ea jenewe akin Jaskáabi Jakobnin neskáa iki Ea jakon janon ixon min jakon xinan min ea meniamaitianra en mia jeneyamai akin
Mia Danra inóxiki bai kexa rono tsamátaanan joni peyakaya kabayobo kaaitian jaton tae chiponki natéxtaanan jato pakeai keskábo Jakopíra ja mii patax iká jemabo ikonbiresi matoki rakénoxikanai akin jawen papan aká iki
Jatíbi ja Diossen joi meran wixakanabora non jaskarainxon onannon ixon akanabo iki Noaribi moa koxiakin xinantaanan masábo meetibi xinan namanyamakin ja Wixakan yoiaibores ikonhataanan bebonbires noa iki kati jawékinin manatabo ikanti kopí
Mato jain tsinkíti xobo meran bokana iamaxon mato joi benxoaiboiba bokana itan joni koxiboiba mato bokanabo jawekeskatimein mato kopibi mato yoyo iti iki iamaxon jawemein en jato yoiti iki ixonbo masá xinanyamakanwe
Jaskáaxonra Diossen bixon jawen mekayao aká iki Jara jaton Joni Koxi itan jan jato kixpinmati imaa iki ja Israel jonibaon jaton jakonma akábo moa akonkin jeneketian jaton ochabo moa Diossen xinanxontima kopí
Ja wixá meran yoiai keskáakin moa Diossen jatíbi jawékibo Kristo meniketian Ikaxbi jatíbi jawékibo moa já menia iki ikaira ja Diosribi jaskáa yoii ikaima iki jankaya riki jatíbi jawékibo moa Kristoki jenea
Ja ebetan kárkel meran itina Aristarkonra mato salodo bomai itan ja Bernabékan jabé nanema jawen wetsa Markosninribira mato salodo bomai Ja Markos ikábora moa mato yoikana iki Ja matoiba kaketian jakonhaxon bikanwe
Jaskaribiakinra Diossen Xinanman noa akinnai non atipanyamaa jawékiainbo Nonra jaskáxamanhakinbo oranti onanyamake ikaxbi ja Diossen Xinanra noa kopi Dios betan yoyo ikin onís joinxoko akai Jara jaskáxamanhaxon non join yoiti atikoma iki
Jaskara kopíra José ja Galilea main iká Nazaret janeya jemameax ja Jodea main iká Belén janeya jeman kaa iki ja apo David jainoax pikóniainko Ja José iká iki ja apo ipaoniton rareboribi
Jaskata pekáora jainxon Dios rabinoxon Noekan jan perakanxon yoina menoti makan tsamana iki Jaskáxon bipakea iki westíorabo meskó yoina kerásmabo jainxon noyai yoinabo kerásmaboribi bipakea iki Jaskáxon Dios rabikin keyokin menoa iki
Jaskarainkobo joi yoikinbira moa wetsabaon joi yoiainkobo ja Kristokiri iká joi en yoiamaa iki Nokon xinanra iká iki ja joi ninkákanama ikainkobores jato joi yoiti moa wetsabaon tee peoainkobo en atima kopí
Jato jawéki menikanwe jatianra mato Diossen menixokoti iki Janra mato meniti iki ja sako meran jakonxamanhakin napóanan kikinhakin bochoaka keskáakin Jawe jawékiki maton jato menia iki jaribira mato Diossen meniti iki akin
Ja Joanman chopa sawea iká iki kamello rani aká Jainoax jan chinexeeta sintóra iká iki bichi aká Jatian jawen piti iká iki chanpo jainoax jawen xeati iká iki nii meranoa bona jene
Ikonxamanra en mato yoiai enra mato betan jakiribi vino xeayamanoxiki ja Diossen ikinaton jati netenxon non jakiribi bená vino xearibii kaai kaman akin jato aká iki Já onanaxbi Pedro paranati Jesossen yoia
Nokon Papanra jatíbi jawéki ea iboamaa iki Tsonbira ea onanyamake nokon Papan bichoresa ea onanke Jaskaribiakinra tsonbi nokon Papa onanyamake Enbichoresa onanke jainxon jaweratoboki en jato onanmai jabaonribira nokon Papa onanti jake
Ja jonin Bakera jaskara iti wixakan yoiai keská winóti jake Ikaxbi jawe iresaipanon ea jakonhai keská ixonbi ea jan jakonmaakai Jakonra ibirakeanke ja jonikaya jawen tita meranoax pikóyamaa akin jato aká iki
Jaskáaxonra aká iki Diossen keyokin ja Lot jain japachoai mai texanpain iká jemabo ikaxbi Abraham xinanxon Diossen Lot jainoa tsekáa iki jato akai jakonmanin ayamanon ixon Jaskatax moabitabo itan amonitabo jaai peokoota
Ja kenpora jan nokon joni koxin xeai iki Jainoax ja kenpon axonribira akai rama iti jawékibo onankin Jaskara ikaxa ja maton akábo kikinbires jakonma jawéki iki akin jato anoxiwe akin aká iki
Neskatira mato yoyo ike Jatíbi Dios tee axontira yanka jawéki iki Jatíbi atipana Ibon yoia axonki jawe jakon non biti iki itan ja oniskin ati chopa sawexonki jawe jakon non biti iki
Matora moa Kristo betanbi mawata keskábo ikax ja nato netenxon jatoaresai koxi xinanbaon moa matoaresyamai Jatian jawekopiki ja nato netemeabo ikai keskatires ikín ja senenhati akana jawékibo senenhaires mato jaa Jabo iki
noa kixpinmaa iki Jakon ikax itibi keskati noa ikai kopíma noibamisti xinanya ixonres Janra noa kixpinmaa iki noa wetsaresibi inon ixon ochabo noa soaxontaanan jainxonra jawen Xinanman bená jatiabo noa imaa iki
Ja westíora jonin ochó kakin jawen xobo koiranon ixon jawen yonotiboki jenebaini keská ikanwe Ja jonin kakin anike jawen yonotibo westíora teebo menipakekin Jatian ja xepóti koirannai joniribi yoia iki kikinhakin koiranti
Ja Joanra iká iki kamello rani chopa sawéya Jainoax bichi sintóranin chinexeya Jawen piti iká iki chanpo jawen xeati iká iki bona jene Joanman chopara iká iki Elíasnin chopa ikátiai jisáribi 2
Jatíbi ja nato netemea jan keenti jawékibora Diossibakeax joái xinanboma iki jara nato netemeabi iki Natobo riki ja nato netemea xinanbo jakonma atin non yora keenaibo beron oinnax keenti jainoax jawékiatonin rabikaati
Jaskaáxonra ja ani ronin nato maiori potaa iki Ja moatianbi rono ja iki yoxin jawen jane Satanás Janra nato netemea jatíbi jonibo jato paranai Jara jawen ángelboyabi nato main jato potaa iki
Jatian moabi jato jaskara imanoxon xinannabora jato kenaa iki jatian jan jato kenaabora ochaoma keskáakin jato banea iki moa ochaoma keskáakin jato imaabora jaboribi jawen jakon netenko jakanon ixon jato imaa iki
Ja netebaonribira jawetii jonibo Jesús oinni bokana iki Boxon yoikana iki ja Galileanko ikana jawetii jonibo Pilaton jato retemaa Jatian jabaon Dios menikin menonoxon retekana yoina jimiboyabiribi ja jonibaon jimi jato méskomaa
Jakopíra jaskara atin keenkinres maton jato reteai ea mato betan jatin itan maton tsinkítiainbo itinribi ea keenyamaa iki Jaskarabo ixonribi maton akai yoinakibobi sinátaanan moa niamanon ixon jaton tae chiponobo jato xatenaankin
Jaskara ikenra rama Dioski itan jan mato noia jawen joiki en mato jeneai Ja joira mato jan bebonbires jaki koximati itan jatíbi jawen joni ikaibo jato meniti yoini meniti atipana koxia iki
Jaweratoki ja Kriston onanmaa keskati iamai wetsa keskáakinbo xinannires jaai jara Dios betanma iki Ikaxbi jaweratoki Kriston onanmaa join yoiai keskati jaai jenéyamai já betanra non Papa Dios betan jawen Bakebi itinke
Jatíbi ja jakon itan jakonman senena jawékibo non biai riki ja bochikia Diossenbi noa menia Janra ja naikanmea wixtinbo jonia iki ja Dios riki jatíbitian jabi jara wetsaresibiamai itan ota keskaribi iamai
Simón Pedro betan wetsa Jesossen joniribi ja Jesús bokanai chibani kabékona iki Jatian ja sakerdotebaon koxin ja wetsa Jesossen joni moabi onanna iká iki Jaskara kopí xobo chicho ja joni jikia iki
Matora ja onanyamakana Diossen ikinaton jati en onanmai ikaxbi wetsabora jawékiki yoinhananbo en jato onanmai jaskatax oinnaxbi oinnama keskábo ikanon ixon itan ninkáxonbi onanyamakanon ixonribi Bero banaaki iká esé onantiakin Jesossen yoia
Jatíbi ja Galilea main iká jemabaonra Jesús kawantana iki jain tsinkíti xobo meranxonbo jato eseboi Ja Diossen ikinaton jati jakon joibo jato yoiboa iki itan meskó keskati isini chexakaataiboribi jato benxoaboa iki
Baritia peokota rabé oxe chonka kanchis netera iká iki Jatianra Noé sokota pacha baritiaya iká iki Ja netenxamanribira aniparo xamameax jene jokonai kinibo toebetana iki jainoax bochikia naikanmea ani xepótibo kepemebotana iki
Nokon kaibobo eara jawekeskataxbi nokon kaiboboki jakonmaatama iki itan nokon rekenbaon axékibira ea jakonmaatama iki Ea jaskatama ikenbira ja Jerosalénhainoa joni koxibaon ea presoakana iki Jainxonra ja romano joniboiba ea bokana iki
Jawerato joi akaiki jan iboaka joni tee axonai iki janra jawen ibo kikin joniakin ointaanan jaki jakon xinanti jake Jaskatax tsoabi Dioski itan jawen joi non jato onanmaikiribi jakonmaibo yoyo ikantima kopí
Jaskara jonibaonra teamisti xinanhomaxonbo ainbo ointi atipanyamake jaskatira jawetianbi ochai jeneti atipanyamakanke jainxon ja ikoni Kristoki koxikanamaboribi jakonma jawékibores akanon ixon jato parankanai jaton keen jawéki onainrabo itan kikin jakonma jonibora ikanai
Ja Moiséssen esekan yoiai keskáakin sakerdotebaon koxi iti imakinra ochaya jonibo janekatikanai Ikaxbi ja esé jato menia pekáora sakerdotebaon koxi iti Diossen jawen Bake janea iki jara jatíbitian jakon itiakin imaa iki
Jaskara ikenbira ja Adán ikainoax peokootax Moisés japaonitonin senen jonibo ochaax mawákana iki Jatiribibora ja Diossen atima yoiabi akáx Adán iní keskati ochaaxmabi ikana iki Adán riki ja ramakaya joti Kristo keska
Abánon ja noa jan manátia imai Diossenbi raroxaman itan jakonbires mato imakin ja ikonhaibo mato iketian Jainxonribi jawen Xinanman atipana koxin mato akinbanon jaskatax mato bebonbires manátia iti kopí Pablon tee akábo
Ikaxbi ja jonin kakin jatíbi jaskara ikábo jato kexanboa iki Jatian moa jato kexanketian Jesús jawerato jemanbi kati atipanyamaa iki Jaskatax tsoabi yamanko Jesús iká iki ikaxbi jatíbiainoax já oinni bekana iki
Jatian jatíribibora en xinannai keskábiribi en yoiai jara non Ibon joi meran yoiamai jatian westíora joi akai jonin awin joi akaima ikaxbi ja betan jakonax jatiakin xinannaitianra ja joni jabetan potaanantima iki
Jaskati koxi teetira ea jenéyamai jaboribi jaton xinan meran beboni koxikanti kopí Jaskatax noiananax westíora xinanyabicho ikax ja maton akonkin ikonhaxon onannaton ja Diossen joné jawékibo maton onannon ikax ja iki Kristobi
Ja Kriston yonoti Epafrasninribira mato salodo bomai jara matoibakea joi akai iki Janra mato kopi orakión meran Dios yokákin jeneyamai jaskatax maton xinanbo koxitaanan Dios keena keskábores kikinhakin akí mato jenétima kopí
Matonra moa onanke ja wetsabo betanbires yoranti akai iamaxon jakonma jawéki akaibo jainoax jabicho jayáti xinanya ikaibo ja iki jatonbi aká jawéki rabiti keskáribi Jaskarabora Kristo betan Diossen jato ikinna netenko jayamanoxiki
Jaskara iken ja non jointiaxonbi jatíbi non xinanyaxonbi jatíbi non koxiaxonbi Dios noiti itan nonbix noikaata keskáribiakin wetsabo noiti riki ja jatíbi Dios menitibo itan jainxon Dios yoina menoxonti bebonbires jakon akin
Jato jaskáakin yoii iitainbi Jodas nokótoxita iki Ja iká iki westíora Jesossenmea onanairibi Jabéra icha joni bekana iki espadayabo itan jiwiabo Ja bekanabo iká iki sakerdotebaon koxiboyaxon ja jema koxibaon jato raana
Min chiní bakeboyabi mia Diossen jakonbires imabanon ja moatian Abraham aní keskaribiakin Jaskataxesa ja jain mato jaresa iitai mai ibo mato iti iki Ja mai riki moatianbi Diossen Abraham meninoxon yoini akin
Jainxonra ninkákanke minki ja jodíomaboiba ikana jatíbi jodíobo ja Moiséssen esébo jenekanon ixon min jato yoiai Jainxon jaton bakebaon jakina rebichi xatexontimaakin itan ja non axéboribi moa jenekanon ixon min jato yoiaibo
Jaskara ixonra ja Jerosalénhainoa joi akaibo en jato jakonmaaka iki Ja sakerdotebaon koxiibakea jaki koxiti kirika bixon icha joi akaibo en jato kárkel meran aká iki Jatian jato retekanaitian enribi jakon xinankatitai
Ikaxbi jatikaxbi ja Diossen xinannai joibo yoii mato ikaitianra ja ramakaya Dios onankasai joni itan ja joi ayamai jonin jikixon mato jaskati yoyo ikaibo ninkátaanan eara ochaya iki ikax janbix xinanmeeti iki
Nokon wetsabo ramara ja Ibo Jesokriston janenko neskatibo ikanon ixon non mato yoiai ja Dios keenai keská itibo mato noibakeax axea keskatibo iki mato bebonkanresnon ixon ja mato moa iki iitai keskati
Ja maton ikinnon ixon matoki jenekana Diossen joi ikonhaibo jakonhaxon jato ikinkanwe Keenxamanxon Dios keenai keskáakin ja oveja koirannaibaon jato ikinai keskáakin Jato ikinti yoikana senenhakinresma kopíakanti keenkinresmaribi keenxamantaanankaya jawen tee axonkanwe
Jabobichora iamai jaskati onitsapiti noaribira jaskatai Noakaya jayapari iti jawen Xinan Diossen meniabo ikaxbi Moa jawen bakekonxaman noa iketian ja mawá ikainoa xabáatanan noa jirimati nete nokotai manai kamanra nonribi masá teneai
Jaskáaxon jan jato ikinnaitonin tanaa iki ja onpax vinoa jaweranoa bekanarin ixon onanxonmabi Ja yonotibaonres onankana iká iki jabaon onpax bexon nachita ixon Jaskáaxon jan jato ikinnaitonin ja wanoai joni kenaa iki
Jaskakanaibo jato oinxon risbí bixon Jesossen rixkitiaa iki Jaskáaxon ja maroaibo jaton wakabo itan jaton ovejaboyabi jatíbi jokonha iki Jainxon ja koríki jato kambiaxonaibaon mesaboribi weranaanxon koríkibo main jato saa akanana iki
Jain joáx winiananbi Jesossen tae pataxbi yakata iki jainxonra jawen beonmanbi tachota iki itan jawen bookanbi tasoa iki jaskáaxonra tatsó aka iki Jaskáakin senenhaxon ja ininti boatonin Jesossen tae sikaanan ininhaxona iki
Jaskara ikenki Jaweratokayarin ja kikin joni ja mesan pii yakatai o jan jato jawékiati metexonai Ja mesan pii yakataimarin ja kikin joni Ikaxbi ea riki mato xaranmeax jan jato piti yasanxonai keskáres
Ikaxbi jabora ikana iki jaton jointi chorixabo jaskara kopíra ramakamanbi ja moatian esébo yoyo axonbi onanyamareskanai Ja jan bepóti chopa keskaraton jaton xinanbo bepoa keskábopari ixon Jara Kristo ikonhaketianpari jato keyoxonti iki
Diossenra jawen atipana koxi meranxon noa menia iki nato neten jaax itan já xinanni noa jan maxkáti jawékibo Ja jawen ani xinanmanbi noa katota Jesokristo itan jawen jakonhira aká jawékibo noa onanmaxon
Jatianra ja Kordero betan reteanankanti iki ikaxbi ja Korderoninra jatoaresti iki ja Diossen kenaabo itan jan katotabo ixon já chibankin jeneyamaibo jabé iketian Ja Korderora ibobaon Ibo itan apobaon Apo iki akin
Ja jonibaon bakeabo riki ja namibi itan ja jimibi jaskáribiira joni ikax Jesús namia itan jimiaribi iká iki jaskaranixparira já mawáti atipana iki jaskáaxon ja retemisti koxia janharesnox ja iki ja Satanás
Jainxon wetsa jawékiki yoinkin jato Jesossen aríbaa iki neskáakin Ja Diossen ikinaton jati riki westíora ainbaon kimixa ani wea harinaya levadora meskoa paeax jatiobi soo ikai keská akin Profetanin yoini joi senena
Atiki ja neskara jawékibo moa onanna ikax ja jatonbi ja rabiti aká iboamakana xobonko pii mia yakáketian ja westíora xinan koximapari non wetsan mia merakin jatianra janribi keentaanan jaskara namibo piti atipanke
Eara nato netemea apobo keskáma iki ea nato netemea apo ikenra nokon jonibo eon paranan ikí reteanankeanke ea jodío koxibaon yatantima kopí Ikaxbi eara nato netemea apoma iki akin jato aká iki
Jaskarabo inontianra Simeón janeya joni Jerosalénhain jaa iká iki Ja joni iká iki jakon xinanya ixon Dios rabii jaa ikax Israel jonibo xabakaati manataribi Ja Simeón iká iki Diossen Xinan bochóya joniribi
Jaskara iketianra itibi ea Nínive jonibo noibai jato kopí onisai Ja ani jemanra pacha rabé chonka waranka bebonbires bake keska onanmabo jake jabaonra jaskatax kixpinmeeti onanyamake jainoaxa jain icha yoina jake akin
Noabo riki chopa xoboakana keskábores ikax basima ras ikaibo Ikaxbira non onanke ja chopa xobo ras ikai keskati noa ikai ikenbi naikanxon noa Diossen keyoyosma yoraya imati jara jonibaon aká yorama iki
Jatianbira kikin koxi niwana iki Jaskáxonra ja jemamea chonka parte iká senen xobo poxaa iki Jatianra kanchis waranka joniboribi mawákana iki Jatian ja texeabaon kikini rakeananbi ja naikan iká Dios rabikana iki
Matoiba kanon ixonra en Tito yoia iki já betanra westíora non wetsa en jain raana iki Titonki mato parana iki Matonra onanke noa ikainkobo itan non akainkobo jakon xinanyaxonres non mato akinna
Jainxon en oinna iká iki Sión mananman ja Kordero chankata Jabé ikana iki pacha chosko chonka chosko waranka jonibo jabo ikana iki ja Korderon jane itan Papa Diossen jane jaton betonkoain wixáyabo
Jaskakenbi Marían bea iki kikinbires kopí nardo aká ininti Ja iká iki medio litrobira Ja bexonra jan Jesús tachota iki Jainxon jawen bookanbi tasoa iki Jatian ja xobo chicho inin poata iki
Ronora jatíbi ináatima yoinabo xewina paramisti onan Ibo Diossen jonia iká iki jatianra ainbo yokata iki Jaskara ikenki Diossen mato yoia iki nato jakon jati wainkonia jawerato yobín jiwi bimibi kokotima akin
Ikaxbi ja ainbora rabé ani pechi tetekana keskáya imaa iki jaskatax noyax kaax jain joni jayamainko jawen itinko nokónon ixon ja ronin iká ochóbiribi Jainoara kimixa baritia wetsa pochínikon senen jawékiamakanti iki
Ja yamé ikenbi joekan tenamani Diossenribira joekan non xinan tenai keskáakin jawen joi noa onanmaa iki Nonribi wetsabo Diossen atipana koxi ja Jesokriston bemanain penetai keská jato onanmanon ixon Jaki koxiaxes jati
Mato Jerosalén jonibo riki profetabo itan ja Diossen raana jonibo reteaibo Mato jaskarabo ikenbira ichabiresakin atapanin jawen bakexokobo tsinkianan jawen pechi meran akai keskáakin enribi mato jakonhakasa iki ikaxbira mato keenyamakana iki
Jato jaskáakin yoii iitainbi ja chonka rabéainoa westíora jaonmea onanai Jodas icha jonia joá iki Ja jonibo iká iki espadayabo jainoax jiwiabo ja sakerdotebaon koxiboyaxonbi esé onanbaon itan ankianobaon jato raana bekana
Meosoti betan menexeti jawen poin saweara moa oinna iká iki jainxonribi jaskáakinbo ja jonin yoiabo yoiaitian ninkata iká iki jatianra Abrahamman yonoti jawen kamellobo betan pozo ikainpari iketian Labánman kaxon nokoa iki
Jaskarabo iken koirameekanwe ja Diossen noa yoyo akabi ninkáxonkaxamaira noa inake Jatian jaskáakin jato yoiabi ninkáxonkaxamakanaitianra ja israelitabo jato Diossen kastigana iki Jaskáribiakinra naikanxonbi jan noa yoiabo non ninkáxonyamaitian noa kastiganxokoti iki
Jatian ja maton banaabo moa iketian tsekaxonra pichika tsamáinoa westíorares faraón maton meniti iki Jatian chosko tsamá matona banetara iti iki jainoabi maton banati jainoax jainoabi maton jawékiatiboribi akin jato aká iki
Jatíbi jawékira Diossen aká ikax jawenabires iki jara keenai jatíbi jawen bakebo jawen pené netenko jabé jaai bokantinin Jaskara kopíra Diossen aká iki jan jato kixpinmati Jesokristo masábires tenemataanan jakonman senena imakin
Ikaxbi ja joni jaskati ikábo onanxamanama ixon jaskáakinxaman ja icha mai iboaa nokon apo wixaxontikoma ikenra en matoiba beke Miibaxamankayara en beke nokon apo Agripa moa maton yokáyona pekáo jaskati ikábo wixanoxon
Jatíbi ea jan maxkata ipachoai jawékibo xewinbainbires moa en bike Ja Epafrodito betan maton bemaa en biara texepariribike Ja maton ea bemaabora ike westíora inkienso inínxaman Dios menikana keská ikax Diossen keenxaman
Jainoax ea rakéribiai riki jakiribi matoiba kaxon rabintibires ikaibo mato oinnax earibi rabinax wininaketian Basibiresiki maton ochabo akin jeneama atimabo betanbires yorantibo akin itan wetsa jan mato cheata jawékiboribi maton jeneama iki
Jaskáakana pekáo ja Arimatea jemankonia Josekan Jesossen yora bonoxon Pilato yokata iki Ja Joséra iká iki joni koxiboki rakékin jonéxoko Jesús chibanai jatian Pilaton boti yoia kaxon ja yora Josekan boá iki
Diossenra jakon xinanya ixon jawen raana joni ea imaa iki Jakopíra en mato yoiai jaskarairanixmabi bebonhira kikinman matonbinix xinanmeeyamakanwe Jaskayamakinkaya ja ikonhaketian mato Diossen jawen onan xinan menia betan senenresibi jakonhakinres xinankanwe
Jatian ja Isakarbiribi yoia iki Mia Isakar riki iwe jaweki papimakanai yoinabo keská ikax kikinbires koxi joni Jaskara ikaxa jawen jatinkobiribi yoina tantimakana jakonbires tantia keská ixon mia meskóakin ramiakanabi min jato kopíamanoxiki
Jaskáaxonra ja papabo betan jaton bakebo jakiribi jato raeananmaribinoxiki jainxonra ja yoitima jonibo ja yoiti jonibo ikanai keskatiribi ikanon ixon jato imanoxiki neskáaxonra ja jonibo jato benxokaamanoxiki jaskáaxon non Ibo bikanon ixon akin
Enra jakon itiakin xinanxonai jaskáaxonra en amai miibetan westíora benbo bake Jakon itiakin en xinanxonaira ikon iki Sarara iti iki icha mainmea jonibaon tita Jainoax jawen chiní bakebora jemabaon apo iti iki akin
Nato joi yoiai itira jawen janenko ea Diossen raana iki Jaskáakin jato joi yoiai kopíra rama ea kárkel meran akanke Eki orankin jeneyamakanwe rakéyamakin Kristokiriti iká joibo en jato yoinon Senentiainbi jato yoia
Jatian ja jemanribi iká iki westíora jakon itan ponté xinanya joni jawen jane José Ja iká iki Jodea main iká Arimatea jemamea Jaribi iká iki ja joi benxoai jodíobaon joni koxibo betan iká
Jaskara iikinra westíora yamé non rabéxonbi namábekona iki Ja jato jan panhaxonaibaon koxin namata iká iki wetsaresibi Jatian en akábiribi iká iki wetsaresibi Jainoax ja namáboribi iká iki wetsaresibi jawéki iti yoii ikábo
Ja profeta onanxon jawen xobon jato biabaonra ja profeta Diossen meniai jawékiboribi binoxiki Jatian ja Diossen keena keská akai joni onanxon jawen xobon jato biaibaonra Diossenbi menia ja jakon jonin biai jawékiboribi binoxiki
Ja Kristo kopira xinan meranbo moa maton jakina rebichi xatéya keskábo mato iká iki nekebi jonibaon aká ikaxmabi Kristo betanbi imataanan Diossen mato jaskáa ikax ja iki ja maton ochati xinanbo mato keyoxona
Jatian jaskara ikaxki Ja non senenhati esé moa jawemabi iki ja Kristo ikonha kopíres noa kixpinmeeti ikax Ikama jaskarama riki ja Kristo ikonhaax jaki koxixonresa non ati atipanke ja esekan yoiai jawékibo senenhakin
Nokon wetsabo matonra xinanti jake matora Diossen kenaa iki mato xaranra ichama onanbo jake ixon wetsa jonibaon xinannainbi ichamaribi iki ja mato betan ikábo koxi janekana jainoax ichamaribi iki ja kikin jonibaon rarebobo
Jainxon ea yoia iki enra rabé joni raanti iki ea onanna rabé xaxa chopa saweyabo Jabaonra jaskara iti Diossen yoia joibo jato yoiti iki westíora waranka rabé pacha sokota chonka nete senen akin
Jain kaxon jato jaskáakin yoiibataxbi moa icha nete jain iketian ja filisteobaon apo Abimeleknin jawen xobo ventananin bepikooxon oinna iká iki ja Isaak nokon poi riki ja Rebeka iki iibataxbi ikoananxaman noibai iiti
Jaskáakin jawen titan yoiwana moa Jakob kaa iki ja kabra bakebo bii Jatian bexon moa jawen tita menia iki Ja boxona jawen titan kikinbiresakin noeakin jawen papa Isaak pitiaxona iki jawen keen keskaxamaankin
Jaskara iken ja nokon wetsa ebé kayamaitianra jawekeskataxbi nokon papan xobon ea kati atipanyamake Jaskati eabicho kaxonbira ja nokon papa jakonma en xinanmaa akonbireskin masá xinanni onitsapitai en ointi iki akin aká iki
Jatianra ja Olivos mananmameax ja joi yoiti katotabo jakiribi moa Jerosalénhain beribakana iki Ja jema iká iki tantiti neten jatio ochóres kati esekan yoiaitio ochó Jara iká iki Jerosalénhainoax westíora kilómetro jawen ochó
Ikonbiresira ea teeta iki atikoma jawékiboribira en wínoa iki ichabiresakinra en oxábo tenea iki ja xeatioma ikax itan ja pitioma ikaxa ea jawékiakasa iki ja saweti chopaoma ikax matsin akábo ea onitsapita iki
Jainxonribi ja Diossen jonibo betan jatoaresnon kaman reteananti yoia iki Jainxon jatíbi meskó axéya jonibo jainoax ani jemabo meskó joiabo itan jatíbiainoa ikana jonibo jawen keena keskáakin jato anon ixon koxi menia iki
Jaskara joé napo ixonra jakon jawékibores non jato oinmati jake Fiestaax icha piti akáx paenkanainkobo iamakanwe tsini xinanman imaa wetsabo betanbires teaanani meskó jawékibaon cheayamakanwe wetsabo betan ramiananyamakanwe itan jatoki notsireskinribi jato ramiayamakanwe
Nato ja oinxon onanti en akára nato mainmea jatíbi jonibo betan itan jatíbi yoinabo betan jaskara senenhabekonti en benxoa joi iki akinbo Jaskatira Dios betan Noé yoyo ika iki Noé itan jawen bakebo
Jainoax Baal hanán mawáketianra Hadad apo jikia iki Ja iká iki Pao jemamea joni jawen awinin jane iká iki Mehetabel Jatian ja Mehetabelnin titan janebiribi iká iki Matred jawen papaxokonabiribi iká iki Mezaab
Jatianra maton ointi iki Ibo Diossen ja jakon akábo betan jakonma akábo jato senenbires jakonhati atipanyamaa jaweratoki jakon iki ixon itan jaweratoki jakonma iki ixon jainxon ja Dios rabiaibo itan ja rabiamaibo akin
Ikaxbi mia Diossen tee akai joni ixon jatíbi neskara jakonma jawékiakinbo xinanyamawe ponté xinanyanix Dios keenai keskábores axoni jawe jaki koxii jenéyamawe jato noiwe atikomabo nokoxon koxiakin xinanwe jato betan senenbiresibi xinanmeeti jawe
Jainxon ja nokon kaibo Andróniko betan Joniassibi ea salodanxonkanwe Jabora ebetanbi kárkel meran ikana iki Jakopira ja joi yoiti raanabaon jato kikinhakin onanke Jaboparira en akamatianbires moa Kristo ikonhaax jaki koxia ikana iki
Ja Jesossen anibaon xinanna iki ja joni icha bekanai xaran joái Jaskáakin onanyamaax westíora nete bain joxónpari ja Jesús yamaa rotokana iki Jaskáakin rotoxon jawen kaiboboiba itan wetsa jato betan beaiboiba benakana iki
Jainxonra en ikinaton netenxon maton ebetanbi jawékianoxiki jainxonra ja yakátinin yakátaanan ja chonka rabé tsamá Israel jonibo jaton aká jawékibo maton jato yoixonoxiki akin jato aká iki Já onanaxbi Pedro paranati Jesossen yoia
Ea riki ja min reken bake Esaú Enra moa mia axonke ja axonti min ea yoiwanabo Weníkirani joxon ja en mia pitiaxona piiwe ja aká pekáo min ea jakon xinanxonon akin aká iki
Ja bakeaax Lea iká iki neskati Diosbi janbix keentaanan ea menia riki nato bake Jaskara iketianra moa ebé sokota bakeaax nokon bene ebébi jati iki iki Jatian ja bake janea iki Zabolón akin
Jaskati moa Dios kaketianra Jakobnin westíora makan bixon jain jaskarabo ikainkoxaman nichina iki Ja makan nichinxonra Diossenabiribi iti kopí xeni betan ova jenen rachita iki ja oinnaitiibi Diossenbi jainxon yoyo aka xinanti kopí
Jaskara ikenra ja maton piai itan maton xeai jawékibo kopí ja fiesta netebo ikenbi maton ayamaitianbo ja oxe bená ikenbi maton mekeyamaitianbo ja tantiti nete ikenbi mato tantiamaitianbo tsonbi mato janxokobo yointi atipanyamake
Jainxonra Diossenribi noa onanmaa iki ja oinxon onanti itan icha ratéti jawékiboribi axon jainxon jan xinanna keskáakin jawen tee ati onan xinanbo jawen jakon Xinan meranxon noa menipakeanan Jesokristo jawen wetsabo keská iká
Ja ea miiba rabé chonka baritia senen teenontianra jakonhaxonres min yoinabo mia koiranxonkin westíoratanibi en mia pianaanama iki Jainxon ja min karneroboyabi ja min kabra bakenaiboribi en akonkin mia koiranxona westíorabi mawatamaribi iki
kikinni ratékana iki ja jaton onanna joni jaskara winóketian Ja iká iki ja metsáxaman janeya Dios rabiti xobo xepotiain yakáxon jato koríki yokápachoai joni Dios rabiti xobon ani chibó ikainxon Pedron joi yoia
Min yoiai wanoya itan benoya ixon wetsa betan yorantima Jawekopíki jaskatibi mia teamisai Jainoaxibi mia ikai jatonbi aká jawéki rabikantin keenyamai Jaskatibi mia ikai ja Dios rabiti xobo meranoa jaskara kopí jawékibaon yometsoi
Jodea mainra Kristo ikonhama jodíobo jake jabaon ea ramiakanaketian ea Dios yokáxonkanwe ea jaweayamakanon Jainxon ja Jerosalénhain iká jodío joi akaibokiribi orankanwe ja bomakana koríki en jato boxon menia jakonxaman xinanhanan bikanon ixon
Jatian Simeón yoyo ikaitianribi ja ainbo jatoiba joá iki joxon janribi Dios rabikin iráke aka iki Jaskáaxon ja Jerosalénhainoa jonibo kixpinmai jotin manatabo jato yoia iki ja bake jaskarabo ikákiriakin Nazaret jemanko boribakana
Ikaxbi ramara fiestaaxon jawékiatibo akáx noa raroti jake Ja min wetsa mawata keská iitibi jiriribia keská iken manota ikenbi moa jakiribi meraribixon akinra jawen papan aká iki akin jato Jesossen yoia iki
Jatian rabé semana ja Adriátiko janeya aniparon noa kaaitian ja wapóro niwen oke boxon neke boxon aabaina iki Ja yaméra moa yamé pochínikon ja wapóronin teetaibaon onankana iki moa mai kexa taxnati bokanai
Jaskara ikenra rama en mato yoiai nokon wetsabó wetsabo betanribi noiananaxa noa jakanti jake ixon Nato en mato yoiai joibora bená senenhati eséboma iki Ja joibora Kristo ikonhakin peonontianbi non ninkata joi iki
Jatianra ja chosko ángelbo choroa iki ja main jakana kimixa parte iká senen jonibo jato keyonon ixon Jabora moa benxokakana iká iki ja hora ja nete ja oxe itan ja baritia jato keyoti
Diossenra ja jatíbiainoa joi akai jonibo ja jakonhira joné jawéki jato onanmakasa iki Jatian ja onanyamakana joné jawéki riki Kristo ja mato meran itina itan jabetan jawen netenko jaai kanox mato jaon manata
Jaskara ikaxa Jesús iki ja jaskaraxaman Sakerdotebaon Koxi noa jan maxkata ikátiai Jara ochaoma iki jakopi jakonmanin yoikanti yama itan jawen jakonmaomabi iki jara ochayabo betanma iki itan jara Diossen naikan boá iki
Jainoax jaweti ainboboribi jabé bokátikanai jatíribibo iká iki yoxin jato jokonhaxonabo jatíribibo iká iki isinaitian jato benxoabo Jainoax jato xaranribi iká iki ja Magdalena akin akanai Maríaribi já meranoax kanchis yoxin pikota ainbo
Moabo ea jaki jakonmaibo yoyo ikatiainbi masábo tenemanoxon en benaa ikenbi itan en ichatabo ikenbi Jaskara ikenbira Diossen jawen akinmisti xinanman ea akinna iki já ikonhaama ixon en akai jawékibo en onanyamaa iketian
Jatian moa pichika nete winota pekáo sakerdotebaon koxi Ananías jawetii ankianoboya Kesareanko nokota iki Jato betanribi joá iki westíora abogado Tértolo janeya Jabora ja joni koxi Félixiba bokana iki Pablon aká jawékibo kexani
Ja iboaxon yonokanai inontian Diossen mia kenaa ikaxa rama moa xabáxaman ikax mia non Ibon tee axonaibiribi iki jaskáribiira yonokanaima inontian non Ibon kenaa ixon xabáxaman itaanan mia non Ibon tee axonairibi iki
Ea riki Pablo ja Kristonbi atinra noixon jakon xinantaanan en mato yoiai jatíribiboki ikanai ea yoii ja mato xaran ikaxki ikai ea raketi jatian ochó ixonreski akai koxi joibaon en mato notsinkin ikibo
Jaskáribiira ja reken jonibo ochakanatonin Dios xinanbenoyamaa iki jaskákinra jatoki icha oi bemaxon ja jakonma jonibo jato keyoa iki jainxon ja ponteti jatikiriakin jato joi yoia Noé betan kanchis jonires jato kixpinmaa iki
Enra onanke jawekeskarin jawebioma jati itan icha jawékia jati ixon Jawekeskabo winótiainkobora jaskáaxon tenetibo en onanna iki Piax potóxaman iti itan piaoma iti jainoax icha jawékia iti itan jawebioma itiribira en onanna iki
Ja xobira ikai bari pikóxon jawen xanan aká choxiax jawen joabo maanni jatianra metsáxaman iibataxbi ja joabo moa jakonma ikai Jaskáairibira ja icha jawékia joni jatíbi jawen jayata jawékiboyabi keyóti iki Tanakaati jawékibo
Jatian Jesossen ja pichika pan bixon Dios iráke aka iki Jaskáakin senenhaxon jaonmea onannaibo menia iki Jatian jabaonbiribi ja yakatabo tekikin jato menipakea iki jaton keenatiibo Jatian ja rabé yapa bixon jaskáaribia iki
Ja nato netemea min ea meninoxon katóxonabora en onanmaa iki tsoarin mia ixon Jabora minabo iká iki minabo ikenra min ea jabo menia iki Jabaonra min joi ninkataanan min yoia keskábo akana iki
Jatian moa nete xabáketian ja jemamea jodíobaon joni koxibo ja sakerdotebaon koxibo jainoax ja esé onan jonibo tsinkíkana iki Jainxonra ja jainxon joi benxoakanai joni koxiboiba Jesús bokana iki Jainxonra neskáakinbo yokákana iki
Icha profetabo itan icha jakon jonibora ja maton oinni iitaibo oinkaskana iki ikaxbi oinyamakana iki Ja maton rama ninkati iitaiboribi ninkákaskana iki ikaxbi ninkáyamakana iki Bero banaaki yoinmeeta esé jato Jesossen onantiakin yoia
Ibanon joi non retexon pozo meran potanon Ja reteanan jain potaxonra non papa non yoiti iki pimís yoinanin moa piá riki akin Jaskáataananra noa manákanti iki jan namáxon noa yoipachoaiboki jawekeska ikai ikax
Miki jaskábokanainbira ponté jakon xinanyares ikax mia jawetianbi rakéyamanoxiki Jakopíra Nokon Dios en ichabires iráke akai janres jatíbi jawéki atipanketian Jainxonra en iráke aribai jan jato ikinna ixon jatíbitian jato akinhanan jato koiranaitianribi
Enra oinke nokon jonibora Egiptonkoxon yanka yonokin onitsapiayonkanai Jainxoribira en ninkáke jakonma tenei joikanai akinkantinin keeni Jaskara kopíra ea joke jato jakonmainoa xabáaki Jaskara iketian rama benxokaawe enra mia Egiptoain raanai akin
Jainxon en ninkata iki naikanmeax riri ikai ja iká iki jene maani xoo ikai keská itan koxin tirin ikai keskáribi Ja jaskati riri ikai iká iki arpa akaibaon jaton arpabo ten aka keská
Jatian moa jaskáa pekáo Beersebankoniax kaai Jakob tekita iki Ja kaai tekíkin ja faraónman bemaa kabáyonin niniai karrobaon jaton papa betanbi jaton awinyabi jaton bakebo ja karrobaon moa jato napokoomaxon jato iokana iki
Rabítitianbira mato rabinresti iki wetsabo maton aká keskáribiakinra Ibon mato ati iki mato panaa chopa jopemaxon maton jakina rebichi maton xateama jato oinmai keskára mato ati iki jatianra rabítitianbi mato namanbires xinanmeeti iki
Jatian kaax Derbe betan Listra jeman Pablo nokota iki Jainxonra westíora joi akai joni Timoteo janeya nokoa iki Jawen tita iká iki joi akai jodío ainbo ikaxbi jawen papa iká iki griego joni
Jatian komandanten rabé kapitán kenaxon yoia iki rabé pacha sontárobo mainbi boaibo benxokaamati jainoax kabáyonin niai kanchis chonka sontároboribi itan rabé pacha sontáro espadayaboribi benxokaamaxon moa iskon hora yamé iketian Kesareanko jato raanti
Jaskara iken ja peokin ninkáxon maton ikonhayantana joi jatíbitian maton xinan meran imakanwe Jatian ja maton peokin ninkata joi maton xinan meran ikenra ja Bake Kristo betanbi ja Papa Dioski mato jakonxaman ikai
Jaskara ikenra ja ikonhabo ixon maton onanke ja wetsabo xewina kikin jakonhira xanka keska ikaxbi ja ikonhayamaibaon xinannai yoiira ikai Wixá meran neskati Ja xoboaibaon rotokana makanra jan xobo koxiaka makan banéke iki
En mato yoiai riki mato oinni ea kaketian ja mato betan ikábo jato notsinyamapainra ea iki kaai ixon Ja nonronki ja nekeabi jonibaon xinannai keskáres akai ixon noa yoiaibokayara en akasai jaskáakin notsinkin
Ja ninkataibaon ninkákanwe ja Diossen Xinanman joi akaibo yoiai Jaweratobaonki eki koxixon jakonma jawékibo janharesai jabaonra ja Diossen jakonhira jatínko iká jan jati jiwi bimi kokokanti iki Esmirnain ikana joi akaiboki kirika bomaa
Jatian ja ainbaon bakebora en jato mawámati iki En jato jaskáaketianra jatíbi nokon joi akaibaon onankanti iki jonibaon xinan reboyabi jaton jointibo en onanna Jainxonra ja maton akábo kopí westíorabo mato en kastigannoxiki
Jatian en oinna iki aniparomeax westíora onsá yoina mapetai Ja iká iki kanchis mapoya jainoax chonka machanya Ja westíora machanbo iká iki maitiabo Jainoax jawen mapobotiibi iká iki Dios jakonmaakin yoii iká wixábo
Jatian jan kopíatioma ja joni iketianra apon jato yoia iki jawen awinyabi itan jawen bakeboyabi ja jonin marokanti Jainoax jatíbi jawen jayata jawékiboribi iti jato yoia iki Jaskaraton moa jawen ribinbo kopíanon ixon
Jaskáakin moa reteyamaxon jawékinin maroai madiánhinoax beai ismaelitabo jan winókanaitian oinxon pozo meranoa José tsekakana iki Ja tsekataanan rabé chonka koríki kopía madianita jonibo maromakana iki Jaskáakin maromakana moa José Egiptonko bokana iki
Ja non yoipakeara ike ja Lea betan Jakobnin Padán aramhin inontian bakeaabo Ja jaton bake ainboribira iká iki Dina jatíbi jayakanixa ikana iki kimixa chonka kimixa joni Jatíra ikana iki benboboyabi ainbobo topona
Akonkin noixon ea akinti ixon min meken ja nokon kixi naman niawe jaskaaxon jatíbi ja en mia yokataibo ea senenhaxonti ixon Dios janetaanan ea jen awe Ea mawáketian jawekeskáaxonbi Egipto main ea miinyamanoxiwe
Nato joni moa jaskáaxon retenoxonbo xinankana onanxonra en mia jain raanxonai Ramara ja jaki jakonmataibo en jato yoiai miiba kaxon já iká jawékibo onantiakin mia yoikanti Jatíres iki Mia jakonbires ibanon iki iká
Jaskáakin ja kirika wixakinra jan jakonma aká jonibicho ati yoikin itan já jakonmaaka jonibichoribi akinti yoikin en mato ayamaa iki ja en mato bomaa riki Dios bebon maton nokiakinres xinannai matonbi onannon ixon
Ja Efesoain ikana joi akaibo jato ikinti en imaa joniki nato kirika neskáakin wixaxon bomawe Jawen mekayao mekenman kanchis wixtin keska yatannaton itan ja kanchis lamparin orobires keská napo niaitonra neskáakin ea yoiimai
Ja jemara iká iki kextó itan keyá chikekan katea Ja iká iki chonka rabé xepótia itan chonka rabé ángelbaon xepótitiibi koirana Ja xepótitiibi iká iki ja chonka rabé tsamá Israel jonibaon jane wixakaatabo
Jaweratobaonki ja Diossen Bake ikonhaai jabora moa jatíbitian jati neteya iki Ikaxbi jaweratoboki ja Diossen Bake ikonhatinin keenyamabiresai jabora jati neteoma inóxiki jaskara kopíra moa Diossen jato akonbireskin kastigantiresbo iki akin aká iki
Jainoaxa jawen reken benbo bake pikota iki pikóketianra chopan rakawaa iki jainxon jan yoinabo pimakanai jawékiain rakana iki Jain ikanti xobobo bocho ikax jainxaman jabo iti yama iketian Ángelbo itan oveja koiranaibo iká
Jatian moa xobo meran weixon ja bake jawen tita María betanbi oinkana iki Jainxon ja bebon chirankooxon ja bake rabikana iki Jaskáatanan jaton bonantibo kepentaanan oro inkienso mirra jawekopímabi ja bake menireskana iki
Ja wetsa baritia iketianra Kedorlaómer itan ja betan iká apobo Astarot Karnaim iká mainko bokana iki jatianra jainxon refaítabo betan reteanankin jatoareskana iki japekáora Hamhainxon zozitabo jatoareskana iki Savé kiriataimhainxonra emitaboribi jatoareskana iki
Jatíbi ja Sidim manan texanpainra jainnobi asfalto bói jain yakata icha xantóbo jaa iki jatianra Sodoma itan Gomorrainoa apobo reteanantiainoax jabati boí ja bói xantóainbo pakékana iki Jatíribi apobora mananman jabati bokana iki
Kamentanwe min wetsaboyabi yoinabora jawekeskabira iki jato oinni Ja moa jato oinbeirani joxonra min ea kexanti jake jawekeskaki ikanai ixon en onannon akin Jaskáxon jato ointi Hebrónhainxon jawen papan José Sikemhain raana iki
Ikaxbi jabora kikin jakon mainko jatín keenkana iki Onantiakin yoia ja nai neten jaai bokantinin keeni Jaskara kopíra jaton Dios riki ea iki itin rabinyamaa iki moa jain jakanti jema jato benxoaxona ikax
Jaskáakin Dios onanxonbira ja Dios rabiti keskáakinxaman rabiamakana iki Jato jakonhaa kopíbi iráke ayamabobikana iki Jaskara ikaxa onanma jonibo keská banékana iki Jakopira ponté xinanti atipanyamaax jaton xinan onantimatax benota keskábo ikana iki
Ikon riki ja moka tenexon en xeairibira maton xeanoxiki Ikaxbi ja nokon mekayao itan nokon memio jato yakámatira en jato imaima iki Nokon papanresa oinnoxiki tsoaboki jan imatiki ixon akin jato aká iki
Kamellobaon xeakin senenhaketian ja jonin bia iki westíora oro meosoti jawen iwe sokota gramos jainxon ja xontako jawen rekinhain sawemaa iki Jainxonribi menia iki rabé oro menexeti jawen iwe pacha gramos iká iki
Ja jatíbi jawékiabo jato yoiwe jaskaraton rabíamakanon itan ja jato jayata jawékikires koxiamakanon ja jato jayata jawékibora basima keyotaibobires iki jaskayamaikaya ja noa jaskaraton raronon ixon noa jan jatíbi jawéki meniai Dioskireskaya manákanon
Jatian ja Korderonin ja sokota itin jan xepoa ras aketian en oinna iki kikin koxi niwanai Jatianra ja benomaaxon sawekanai wiso chopa keskati bari wisoa iki Jainoax oxeribi jimi keska joxín baneta iki
Jaskarabo ikenra ja jatíbi pitibo piresti onanxon piaibaon ja piti piamai ointaanan jato omistima iki Jatian jatíbi pitibo pitima xinankin piamaibaonra jatíbi piti piresaibo jaskaratonbo jato yoitima iki Matora jatíbi moa Diossenabires iki
Enra jato onanmaa iki tsoarin mia itan jawekeskarin mia ixon Jatianra en jato onanmaboresai ja min ea noia xinanribi jato meran inon ixon itan earibi jato meranbi iti kopí akin Jesossen orana iki
Jara moa jan payánti tsomáya joái ja trigo bimibo payanhanan jawen xakábo potamanox Ja bimibichores bixonra jain benxoatinko benxoanoxiki Jatian ja xakábobiribira jawetianbi tiriti nokayamai chii meran potaxon menonoxiki akin jato aká iki
Diossen ikinaton jati nete kepenti koxira en mia meniai Ja nato mainxon min atima yoiaibora naikanxonribi Diossenribi atima yoiai Jatian ja nato mainxon min ati yoiaiboribira Diossenribi ati yoiai itiki akin aká iki
Ikaxbi ja rama non oinna nai betan maira ja Diossenbi jaskáti yoiatoninribi chiikan keyotiresbo iki Ja chiikanra jato menonoxiki ja jaton akábobiribi yoixonti nete nokóketian itan ja jakonma joniboribi manotiain kati nete nokóketian
Ikon riki ja jainxon Dios yoina menoxontiainkoxon ja kabra ja waka benen jimi itan ja waka awin menokana poton jakonma aká jonibo jan kachaxkanai Jara nekebi jakon itiakin jato imati atipana koxiares iki
Jatian Jesossen ja pichika pan betan ja rabé yapa bitaanan naiori oinxon ja jawékiati kopí Dios iráke aka iki Jaskáakin senenhaxon tobapakeanan jaonmea onannaibo jato menia iki jabaonbiribi ja tsamatabo jato menikanon ixon
Jatian jaskatax boax Jerikóain nokókana iki Ja jemameax kakin Jesossen jaonmea onanaiboyaxonbi itan jato chibani boai icha jonibaon kakin oinkana iki Timeon bake Bartimeo benche ikax baikexa jawéki menikanon ixon jato yokati yakata
Nenora apo Agripa iki janra jaskara jawéki ikábo ayorakin onanke Jakopíra ea já bebon niax jawe rakétanma ea yoyo ikai Janribi jatíbi jaskara jawékibo onanketian ikonhaax ja en yoiaibora joné winota jawékiboma iki
Oinkanwe jawen xobora moa Diossen jeneai jatianra en mato yoiai matonra ea oinwetsayamanoxiki  Ja Ibon janenko joái jonira jakonhira iki iki mato iki kaai nete nokotai kaman akin jato aká iki
Ja nete icha joi akaibo kaiboreskana iki jatian ja griego join yoyo ikaibo moa hebreo join yoyo ikaiboki joíti peokookana iki jaskati ikana iki ja griego ainbobo benomaayabora jakonhakin jato jawékiati meniamakanai ikibo
Jara ja reken onsá yoinanin koxia keská koxiaribi iká iki Janra ja main jakanabo yoia iki ja reken onsá yoina já bebonxon rabikanti Ja iká iki ja mawánon ixon maxtekana moa raonkana benxoa
Jatian ja Diossen xobo meranra jawen ani xinan itan jawen atipana koxi koin bochoa iki Jatianra tsoabi jain jikiti atipanyamaa iki ja kanchis ángelbaon ja kanchis jan jato jakonmaati jawékibo keyokin potai kaman
Jaweratobaonki nokon janenko neskara bake biai jabaonra eabi biai Jatian ja ea biaibaonribira jan ea raanaribi biai Jaskara iken ja kikinmanxokotonin xinanmeetai riki jan mato jatíbi xewina akin Ja noki ramíyamaibaonra noa rabékiinai
Oinkanwe ja noyai isábo jabaonra jawebi banati atipanyamake bimibo tsekaxon jain atinko benxoatiboribi atipanyamakanke Jaskarabo ikenbira ja naikan iká maton Papa Diossen jato jawékiatinin maxkámayamai Matokayara abiresti iki ja isábo akai bebonbires jaskáakin
Xinankanwe basiorama riki westíora joni Teodas janeya janbixbi kikinman xinanmeetai pikota Jaskataitianra chosko chonka joninbira ikonhax jabé ikana iki Ikaxbi ja jonira retekana iki Jatianra jaki koxia jonibo janbisax moa jainres keyota iki
Diossenbi moa yoia nete senenketianra jatíbiainoa jonibaon aka jawékibo onantiakin jato yoixonoxiki jawen katota westíora joni meranxon ja iki Kristo Jan jato jaskáati ikenra jatíbi jonibaon onankanon ixon mawákenbi Diossen jirimaa iki akin
Nato ikonkon onanna jonibora jaskara iti Diossen yoia joi yoikanai kaman oi beyamanon ixon nai xepoti atipana koxiabo iki Jainoaxibi jabo keenxontiibi jenebo jimi imati itan meskó jakonmanin mai ramiati atipana koxiaboribi ikanai
akin Jatian Jesossen yoia iki Minra yoike ea apo Eara nato neten pikotax joá iki ja ikon joi jato onanmati kopí Jatian jatíbi ja nokon ikon join yoiai keskati jabaonra ea ninkaxonai akin
Ea Simón Pedro riki jawen yonoti iketian Jesokristonbi raana Ja non Dios betan noa kixpinmaa Jesokriston atibi keskáakin jato akai iken Ja non aká keskákinribi jakonhakin maton non Ibo ikonhabora en salodo bomai
Tsoabira rabé joni teexonai iti atipanyamake janra wetsabicho noixon ja wetsa omisti iki Wetsabicho joi ninkáxonkinra wetsa axontima iki Tsoabira Diossen tee axonyananbi ja nekeabi jawékiakinbores xinanni jati atipanyamake akin jato aká iki
Jakiribi nonbixbi rabikaatira noa imai jaskatax jakiribi mato noon raronon ixon mato onanmai riki noa Jaskáaxon ja jaton xinan meran já jawékinin ikímabi nekebi jaton ikátonires rabikaati yoyo ikaibo maton jato yoiti kopí
Min awinin yoia keská axonkinra en atima yoia jiwi bimi min kokoa iki ramara min jakonma kopí nato mai jakonma meranbires en imai ikonbiresi teexonra ja jawékiati min kaimati jake mia mawatai kaman
Ikaxbira matonbi ninkáxon oinke ja ikonma diosbora diosma iki ikibo ikai Jaskáakin jato yoixonra ja wetsaresibi joibo icha joni jato ikonhamake Neno Efesoainbichoma riki jato jaskáai ja Asia mai rebestanixamankinra jato jaskarabo onanmai
Neskarabo kopíra non matoki orankin jeneyamai atixonbi jan kenaaxamanbo mato Diossen imanon ixon Jainxon ja jakon jawéki atiakin maton xinannaibo itan ja ikonhaabo ixon maton akai teeboribi jawen atipana koxin mato senenhakinnon ixon
Ja nato netemea jonibo ikai keskatiribi moa jayamakanwe Jaskáyamaikaya moa bená xinanbo akáx wetsaresibii jakanwe Jatianparira maton onantiki jaskara maton atin Dios keenaibo Ja iki jakon ati jawen keenxaman iti itan senen iti
Jaskara iken kikini koirameekanwe Matora yatanxonbo joni koxiboiba bonoxikanai Jaskáxonra ja jain tsinkíti xobo meranxonbo mato rixkinoxikanai Ea kopira joni koxiboiba itan apoboiba mato bonoxikanai Jatian jaskarainbo bokanara nokon joi maton jato yoinoxiki
Ikaxbira non oinnai ja Jesús jawetio basires ángelbo namanbires iti Diossen imani kikinni ninkakaatai itan ani joni iká onitsapikaini mawata ikax Noa noixonra Diossen jaskáakin mawámaa iki já jaskataton jatikaxbi noa jakonkanon ixon
Ja maton jaskara jawéki akátoninra ea kikinbiresakin jakonma imake Ramara kananeo joniboyabi ferezeo jonibo eki ramiti moa ea ointinin keenyamakanai Noabo ichama iketianra ja nenoa jonibo wetsabo betan rabétaanan noa keyoti atipanke akin
Diossenbira onanke en mia meniai akin ramabi ea awé iki yoyo imakaskinra Jakobnin teaa iki Jaskáara Esaúkan Diossenra onanke en mia meniai akin aká iki Jaskáaxon ja reken bake ixon bitibo Jakob menia iki
Rakelninra ake nokon baken mandrágoras kokoti bimi ea bexonketian ea bichinkin Ja bichinxonra ea yoike ja ea bichina kopí nato yamé mia ebé oxati akin Jaskáakin yoia ja yamébi Jakob Lea betan oxaa iki
jatíbi ja ea joámatianbi jatopari bekanabora ikana iki yometso itan jakonmamis jonibo keskabo ikaxbi jatíribibaonra akonkin ea ikonhakanabo ixon jaton joi ninkáxonyamakana iki Yometsobo itan jakonmamisbo riki ja kixpinmamis keskati ikátiai jonibo yoii ika
Jaskáakin senenhataanan ja apo jan kaai karro pekáo wetsa karro ikátonin moa apo keska itiribi janea iketian José nanémaa iki Ja nanémataanan boí jabé boai apon joni koxibo ikana iki neskati Jainra apo kaai
Tsoaboki ja jaton ocha akábo maton xinanxonyamai jabora Diossenribi jaton ocha akábo xinanxontima iki Jatian tsoaboki ja jaton ocha akábo maton xinanxonresai jabora Diossenribi ja ochabo jato xinanxonresti iki akin Ibo jiria Tomassen oinna
Jaskara ikenra nokon yora tii ataananres nokon papan ea onantiki tsoarin ea ixon Jatian ea onantaanan itiki ja nokon bakera eki xiroi iitai iki Jatianra ea jakon xinan menititianbi ea rami xinanres menitiki akin
Ja non Iboki koxii jenéyamai non wetsa Silvanon akinnatonra nato ichama joi en mato wixaxonke mato ésenoxon jainxon ja jakon jawékibo maton biabo riki akonkin noixon mato Diossen meniabo iki ixon mato onanmati kopí
Nokon wetsabo ramara ja jonin akai jawékiki yoinhanan en mato yoiai Westíora jonin akai wetsa joni betan ja senenhabekonti joi kirika meran wixaxon firmanbekonkin moa jaskákana pekáora tsonbi ja wixábo soati itan tekiti atipanyamake
Jaskáakin ninkataxa ja minmeeta kini meranoaxbi pikonoxikanai jatian ja Dios keena keskáakin jakon jawéki akáboresa jati neteya inox jirinoxikanai Ikaxbi ja jakonma jawéki akábora masá tenetiain potakaanox jirinoxikanai Jaskarainxon Jesús yoiti koxia non onanti
Baké jatíbi en mia ati yoiabo ea axonwe Ja kabra bake rabé ea neri bexonwe Jawetianki mia onantaanan min papan jakonma xinanres mia meniai jatian ibanon ja jakonma xinan mia menia eki bei akin
Ja Jesokristo kopíres iki ea jaskara iti jisáma ikaxbi jawen raana joni ea iká Jaskara kopíra jawen tee en axonai Jara keenai jatíbiainoa jonibaon nato joi en yoiaitian ninkaxon ikonhaax jawen keena keskati jakantinin
Jaránoxiki jatonabichoakin xinannai jonibo icha koríkia itin keenkaresaibo rabikaatai jonibo ea riki kikin joni iki iresbiresi yoyo ikaibo jakonmai Dioski yoyo ikaibo jaton aniboki kikinbiresi yoitimaibo jato iráke ati xinanhomabobi itan Diossakin jawebi xinanhomabobi
Ja non mia makanman tsakakasaira min jakon jawéki aká kopíma iki Dioski mia jakonmaibires yoyo ikai kopíkayara non mia akasai Ja noa keska joniribi ikaxbi minbixbi eara Dios iki mia ikaitian akin akana iki
En yoiketianres senenhanon ixonra en mato yoiamai jawekeskakinki wetsa joi akaibaon ja maxkatabo jato akinnai ixon maton onannon ixonra en mato yoiai Eara keenai ja wetsa joi akaiboribi akonkin jato noia maton jato oinmatin
Enra mia ja Kreta nasin potabeirana iki ja min ati japariabo jakonhakin min anon ixon jainxon jematiibi ja joi akaibo jato ikinti ankianobo min jato janenon ixonribi ja jaskáakin ati en mia yoia keskáakin
Netepari ikenra jan ea raanaton tee non axonti jake ikaxbi nokóranoxiki moa yamé keska ikax tsonbi tee atikoma nete Tee ati netebo jakonpari iketianra non ati jake moa atikoma netebo nokóketianra moa non ayamanoxiki
Jatian ja mawá yora jaskáakin raonyonxon chosko chonka nete senenpari miinyamakana iki ja raon jawen yora taraxmai kaman Jaton axébiribi jaskara iketianra jaskáakana iki Ja Egipto jonibaonribira kanchis chonka nete senen José onískinkana iki
Iiwanaxa Booz ja jema xepotiainko yakati kaa iki jainra iká iki jonibaon tsinkí akai Jatianribira jan yoiibata jaton rarebo winotaitian Boozsen neskáa iki Ninkáwe nenopari yakatiwe akin Jatianra ja rarebo jain kaax yakata iki
Jaskara kopíra atiora iká iki yoina reteti ja naikanmea jisaakin akana xobo meran iká jawékibo jan Dios bebon jakon imati kopí Ikaxbi ja naikanmea jawékibora maxkáke ja yoina retekana winoa bebonbires jakon wetsa jawéki
Japekáora jawen wetsa pikota iki Esaúkan tae chipon westíora mekenman yatana jaskata kopíra Jakob akin janekana iki Rebeka rabébaon bakenontianra Isaak sokota chonka baritiaya iká iki Esaúkan reken bake ixon biti jawen wetsa maromaa
Neskarabo inaketian ja non wetsa maton retekaskin ramiaitian atima en mato yoiabi maton nokon joi ea ninkáxonyamaa iki Ja maton jaskáani kopí riki ramatian noabiribi masá tenei ikonbiresi noa onitsapikanai akin jato aká iki
Ikaxbi mato sakerdotebora jakonhainoax wetsaori kake ja maton axeabora icha maton jato pakémaa iki Jaskáxonra jawen chiní bakebo sakerdote inon ixon en maton reken Leví betan jaskara senenhabekonti aká joi maton jawebi senenhayama iki
Ikaxbi jawerato jemanxonboki mato bikaxamakanai ja jemameax moa mato kati iki Kaaira ja maton jamata mai potobo mato tawasaakainti iki Ikonhayamakin mato biamax moa onsá meran ikanai jabaon onankanon ikax akin jato aká iki
Jatíbi ani jeman itan maxkoxoko jemabaonra Jesús iaketana iki ja esé ninkati xobo ikainxonbo jato axeaki Jato yoia iki ja Diossen ikinaton jati bená joibo Jainxonribi meskó isinyabo itan meskoti chexakaataibo jato benxoaboa iki
Enra mato yoiai Matora jainxon masá tenetiainko potanoxiki Ja matoibaxon en ratéti jawéki akábokaya Sodoma jemanxon en aká iketianra ramakamanbi ja Sodoma jemamea jonibo jaréskeanke Sodoma jemara iká iki jain kikinbires jakonma jonibo jakana
wetsabo jawékia iken jatoki notsiresaibo joni reteaibo paennaibo naxkibo itan meskó jakonma jawéki akaiboribi Jakiribira en mato yoiai maton jaskara onannon ixon Jaskara jakonmabo akí jaa jonibora jawekeskataxbi ja Diossen ikinaton jati netenko jikiamanoxikanai
Jaskáakinra akana iki ja koxi xinanya itan jatíbitian jaa Dios rabikin jenetaanan jatonbi aresa diosbores rabikin jaskáakin akanabo iká iki mawata joni jisáakin noyai yoina jisáakin jainoax meskó yoina jisáakinbo itan rono jisáakinboribi akana
Enra jatíbi mato jaskáayamai ja plata kenpo en jaiba nokoaresa nokon yonoti ikai Ikaxbi mato jatíribiboresa moa tsonbi jaweayamaa maton papaiba mato jakonbires bokanti jake akin jato aká iki Benjamín kopí Jodá yoyo ika
Maton xinanra iká iki ea ramiati Jaskara ikenbira ja maton xinanna keska imayamataanan mato jakonhanon ixonres Diossenbi ea neno imaa iki Jaskáakin Diossenbi ea neno imaa kopíresa icha jonibo en jato akinna jakonbires japarikanke
Moatianra mato ikana iki ocha akí jaabo ikax xinan meran mawata keskábo ja maton ochati xinanbo jeneama ikax Ikaxbi ramara Kristo betanbi mato Diossen jamaa iki jakopiresa jatíbi non ochabo moa noa Diossen xinanxonyamai
oinnaxbi oinnama keskábores ikanon ixon itan en yoiai joi ninkataxbi ninkatama keskábores ikanon ixonribi Jaskáaxon jaton jakonma akábo akonkin jeneyamakanaitian Diossen jato ja xinanxonresnon ixon akin Ja bero banaaki yoinmeeta esé onantiakin Jesossen yoia
Jakopí ja mia wanoapari westíora semanantanibires senenhawe jatianparira nokon wetsa bake en mia meniti iki Ikaxbi ja nokon wetsa bake min biai kopíra nenobi iakeax jakiribi kanchis baritia senen mia eiba teeribiti jake akin
Ramara ja min yoinabo tsamatainko kaxon ja joxo rania yoinabo wiso rania yoinabo itan ja meskó keska rania yoinabo en jatonbiribibo imai ja jisábobiresbiribi ikannon ixon Ja yoinabo en jaskáapakearesa iti jake nokon kopí
ja non wetsa Timoteo non matoiba raana iki Janribira ja Diossen tee akin ja bená joi yoikin noa akinna iki Jara non raana iki bebonhakin xinanmataanan Kristo ikonhabo ikax beboni koxitiakin mato akinnon ixon
Ikaxbi Kristo riki Diossen Bake ikax ja Diossen xobomea teebo akin ja atibo akonkin senenhai ja iki noabo yoii iká já ikonhakin jeneyamai raro xinanyaxon ja bii kati jawékinin manatabo ikax Diossen yoiabo ninkáxonti
Ikaxbira jaabi ja joni jaton apo iti janekana iki jainoax moa apo itaanan jawen mainko joríbaa iki Moa nokóxon ja koríki jato menipakeyantana jawen yonotibo jato kenapakea iki Jawetii koríkimein westíoraxonbo kaimakanke ixon onannoxon
Jatian jawen papabiribi bomaa iki chonka asnon axon kikinbires meskó jakon jawékibo Jainxon jatíribi chonka asno awinin axonribi bomaa iki Trigo piti jainoax meskó jawékiatiboribi Ja jawékiatibora iká iki jokin jawen papan ja jawékiatibo
Nokon Papanra ea noike noixonra jatíbi jan akai jawékibo ea oinmai jainxonra ja en aká bebonbires ratéti jawékibo ea amati iki Jaskarabo en akaitian oinnaxa ja en joni benxoaketian oinnax ratéibata bebonbires mato raténoxiki
Jaskáakanketian Jesossen jato neskaa iki Ikonxamanra en mato yoiai Moiséssenra ayamaa iki ja naikanmea jawékiati jato menikin Nokon Papa Dioskayara iká iki jan jato meniai Ramara jabiribi iki ja naikanmea ikon jawékiati jato meniai
Jainoax ja Wsam mawata pekáora jawen toan Hada apo jikia iki jabiribi iká iki Bedadnin bake Janra Madián jonibo betan reteanankin jato kanana iki ja Moad jeneya mainxon Jawen jeman janebiribi iká iki Avit
Westíora koxi joira non ninkánoxiki westíora arkángelnin joi jainoax ja Diossen trompeta xoon ikai Jatianra ja non Ibobi naikanmeax jonoxiki jatian ja Kristo ikonhaax mawatabora jatopari jirinoxiki Arkángel riki ángelbaon koxi jabora icha jake
Jaton aká jawékibo pontéxaman itan ikonxaman jato yoixonai iketian janra ja kikin tsini ainbo kastiganke nato netenmea jonibo ja yoranti amaxon jakonmaa iken Ja Diossen yonotibo retekana kopíra jaton paranan ikín já axokokanke Ikibo
Jara jatonbi xinanxon akana iki Jara iká iki jaton ati jawéki Ja joi akai jodíobo kopí ja jodíomabo Diossen jakon xinan menia iketianra jabaonbiribi jato jayata jawékinin ja jodío joi akaibo jato akinxokokanti jake
Jatian Jesossen neskaa iki Ikonra en mato yoiai jaweratobaonki jaton xobo jaton wetsabo jaton poibo jaton tita jaton papa jaton bakebo itan jaton wai ea kopi itan jan kixpinti jakon joi yoii kakin jenebainai
Oinwe ja neno iká jatíbi min benen jawékibo iki nokonabi keskáabainxon en koiranxonai Jakopí riki ja min benen jawen jatíbi jawékibo eki jeneresa Jaskara ikax moa jawebi maxkáyamakinra wetsa jawékiboakin en moa xinanti yamake
Jatian ja Korderonin ja pichika itin jan xepoa ras aketian en oinna iká iki jainxon Dios yoina menoxonti naman ja Diossen joi yoiai kopí itan jaton ikainbo jakon ikí jenéyamakana kopíribi onitsapimaxon retekanibaon kayabo
Jatian jonibo ikana iki ja Jesossen jato yoiaitian ninkati jatianra jan westíora jawékiki yoinbainkin jato yoia iki moa Jerosalén ochóma iketian jatianra jonibaon xinankana iki ja Diossen ikinaton jati netera jatianbi moa nokotai ixon
Jaskarabo iken ja Danielnin wixani joibo yoyo axon jaweraki ikárin ixon onankanwe jawetianki ja Dios rabiti xobo meranxon kikinbires jakonma jawéki akanaitian maton oinnai jatianra ja Jodeain ikábo jatianbi moa mananman jábati bokanti iki
Netékainxonra en ninkatai itan jato koirannai sontáro jawen itinko iká keskára ea iti iki jaweki Ibon ea yoiai ixonra en ninkáti iki jakonma xinanni joikin en yoiaki jawe ea yoiai ixonra en ninkáti iki
Ja Moisésribira jain joni jayamainko israelitaboyabi non reken papaxokobo tsinkitainko iká iki Jainxonra ja Sinaí mananmanxon ángelnin yoini joiboribi jato yoia iki Janra jaskara joibo bia iki noaribi ja joibo yoixon noa xinanmati kopí
Neskara jawékibora enbi aká jawékima iki En mato yoiai riki jaskáaxon Kriston emeranxon ja jodíomabobi moa Diossen yoiai keskati jaai peokookantiakin jato imaa Jaskákanti kopíra en joibicho yoiyamaa iki meskó teeboribira en aká iki
Jaskara ikaxbira ja nato senenhati joi en mato wixaxonai bená iki Jara Kristo meran itan mato meranribi ikonkon jixtiai Ja moatian yamé meran keská noa jaa ikátiaibiribi toxkókaitianra ja Kriston ikon joékanbiribi noa tenaboai
Jatianra ja reken ángelnin kaxon jawen kopamea jawéki maiki chikoa iki Jaskáaketianra ja onsá yoinanin onantiaka jonibo itan ja onsá yoina jisáakin akana rabikatitai jonibo jaton yoranko kikin jakonmabires itan chexamis pekebo jokona iki
Jatíbi jonibaonra akai iki rekenpari jakon vino jato xeamakin jatian ja chanikana beabaon moa icha xeakana pekáora akanai ja kopímatani vino jato xeamakin Ikaxbi minra ake ja jakon vino ramakamanbi benxoakin akin aká iki
Jatian jaskara oinbaini kaxonra kanchis yoxin bebonbires jakonmabo jato iweai Jaskati beaxa jatikaxbi ja joni meran weíkanai Jatianra ja joni ja moatian ikátiai bebon jakonmabires banetai akin jato aká iki Ja ikonkon raroxaman ikantibo
Jaskáakin yoia Jakobnin neskáa iki Ramara minbiribi ea yoixokoti jake min jane akin Jaskáa ja jonin aká iki Jaweatikayaki nokon jane min onankasai akin Jaskátaanan ja jonin moa Jakob jawen jakon xinan menia iki
Jaskara ikenra ja wetsaresibi join yoyo ikanaibo joi akaibaonama iki jara Diossen joi ayamaibo ja oinnax jan ratétibiribi iki Ikaxbi ja Diossen xinannai joibo maton yoiaira joi akaibaonabiribi iki jara ja joi ayamaibaonama iki
Ea riki Pablo Diossen jaskara xinanna iketian Jesokriston raana Ja non wetsa Timoteo betanra nato kirika en wixai ja Korinto jeman Diossen joi akaiboki itan ja Akaya main iká jatíbi joi akaibokiribi mato bomanoxon
Matonra akai non mato yoia keskámaakin Jesús kiriakin joi yoiaibo bekanketian keenxamanxon ikonhakin ja non yoiai jakon joi keskámaakin yoikanai joiboribi maton ikonhai jainxon ja Diossen Xinan moa maton bia keskáma xinanboribi maton biai
Jaskáakin já ikonhaa ikaxa ja Diossenbi menia main ikaxbi wetsankoniax joá joni keskatires jaa iki Jara jakatiai chopa xobo meranres Jatian Isaak betan Jakobribi jaskati jakana iki jaboribi jaskara jawéki jato meniti yoia ikax
Jainxon ja naikan westíora ángel noyairibi en oinna iki Jara ja jatíbiainoa nato main jakana jonibo meskó axéyabo meskó join yoyo ikaibo itan ani jemabaon ikábo ja keyóyosma jakon joi jato yoii kaa iki
Jatian jaonmea onannaibaon yokákaskanai onanxonra Jesossen jato neskáakin yoia iki Enra mato yoia iki basima nete pekaora ea maton moa oinwetsayamai Jainxonra basima nete pekao jakiribi maton ea oinribanoxiki akin Ja onankasiki mato yokakanankanai
Jatíribi jodíobora Diossen jato jenea iki ja olivo ponyanbo ponxtekanai keskáakin Jaskáaxonra ja nii meranoa olivo ponyan bexon nenkanai keskáakin mato bia iki Mato jaskáaka ikaxa rama ja jiwimea jakon jawékibo bii mato iitai
Rama ja joi ayamai joni iamax ja joi ayamai ainbo potaanankasira ikanti iki jatianra ja joi akai jonin iamaxon ja joi akai ainbaon moa jawe ointi yamake Diossenra jakonax jakanon ixon mato katota iki
Jato betan nato neten ixonra en jato koiranxon koxikiina iki min atipana koxin itan min ea menia janenko jatianra tsoabi manóyamaa iki ja moa manota ikabichoresa jaskata iki ja wixá meran yoiai senenti kopí
Jatian banékin ja pekao joaitian Pedron meraa iki ja Jesossen kikinhakin noia joni Ja joni iká iki Jesús betan pikánontian Ibó Tsoarin ja jakonhai keská iikinbi mia jan jakonmaati akin Jesús patax ixon aibata
Nato joninra jatíbiain jato ésekin jakonmabires noa ninkakaamai Jainxon ja Moiséssen eséribi jakonmabires imai itan nato Dios rabiti xoboribi jakonma ninkakaamai Jainxon ja griego joniboribi jato jikimaxon nato xobo Dios bebon jakonma banémake ikibo
Jaskara ikenra jatíbi jakon jonibo retekana kopí mato Diossen kastiganoxiki Ja Abel retekani kopí itan ja senentiainbi ja Diossen xobo meran iká jainxon Dios yoina menoxonkanai naxaranxon ja Berikíassen bake Zakarías maton reteni kopí
Nato jonibora moa jaton jointi chorixabo ikanai Jaton pabíki kinira xepota keskábo iki jainoax betita keskáboribira ikanai jaskara ixonra ointi itan ninkáxon onantiboribi atipanyamakanke xinanmeetax eiba bekanketian en jato benxomati ikenbi iki ixon
Ja Dios ikonhayamaibo xarameax mato ikainkobo jakonires ikanwe Jatianra jabaon jakonma jawéki akai joniboakin mato rama yoia ixonbi jakon jawékibo maton aká oinxon jabaonribi Dios rabikanti iki já joketian Joni koxibaon ati yoiaibo senenhati
Jatian jaskara ikábo moa wainkoniax joax nokóxon onantaanan ja Jakobnin bakebo sinákana iki Ja jaton poi jaskáakana jawéki jabaon oinna iká iki jatoki ramíkin itan jatoki xirokin akana jawékires Ja Sikemmanra jaskáatima iká iki
Jaskarabo iken netebo nokotamabi jaton akai jawékibo jato yoixonyamakanwe manakanwe abanon non Ibon joxon ja jixtima itinabo onantiakin pikokin jainxon ja jonin atiakin xinannaiboribi jato jixtiaxonkin jatianra westíorabo jaton aká kopíbiribi Diossen jato kopíapakenoxiki
Ja westíora joni ochani kopíra ikai nato neten jatíbi jonibo mawáti Ikaxbira noixon jawe kopímabi ochaoma keská jonibo noa Diossen imaa iki Jabora jakon netenko jatíbitian jaai bonoxikanai westíora joni kopíres ja iki Jesokristo
Mia jaskata kopíra rama non Ibon jawetio basikamanres mia masá tenemai nete oinyamaira mia benche banetai akin Jaskáatianbi yamekan mapókiranxon moa jawe netebi oinyamaa iki Jaskatax metsonxon iwekanon ikax mexkáaketana iki moa benche ikax
Ja netenbira Abrahamman jawen bake Ismael jawen jakina rebichi xatexona iki Jainxonra jatíbi jawen xobomeax pikota jawen yonotibo betanbi wetsankonia koríki kopí bia jonibo jaboribi jaton jakina rebichi xatexona iki Jaskáati Diossen yoia iketian
Diossenra Israel jonibo ja sakerdote Levitabo meranxon jawen esé jato onanmaa iki jatian ja nato sakerdotebaon jonibo jakon imati atipana iketianra moa Aarónman rareboainoax iamai ja Melkisedek iní keskaribi wetsa sakerdote joti maxkáyamakeana iki
Ea nenoax pikonontianra ea jatíbia iká iki ikaxbi ea rama joára kikin jawebioma iki jaskara Ibo keena iketian Jaweatiki maton ea Noemí akin janeai jatíbi atipana Ibon eki jakonmaaxon ea masá tenemaa ikenbi akin
Jaskákankebi Lotkan jato iokaskin akonbireskin teaitian jeen ikax noa mibé min xobon kabánon ikana iki Jato betan jawen xobon nokóxon Lotkan jakonhakin ja yamé jato pimakin jan soo imatioma pan axonketian ja meratabaon piá iki
Jaskáyamakinra ja Jesokriston jakonhira jimin mato kopía iki ja westíora waka bake jawen yoranko jawe jakonmabi yama retekanai keská imataanan Ja Moiséssen esé meranra Diossen yoia iki jaton ocha soakaati kopí yoina retea jimi meniti
Ja Dios ikonhaa ixon jan yoiai keskábores axonai ikaxa ikonbiresi reteananai keskati ea ike Jan ea ati yoia jawen joi yoikin senenhaxona ikaxiki ixtoi jain nokótiainko ea moa nokota keská jawetianbira Kristoki koxii ea jenéyamake
Jatíbi ja wixakaata joi riki Diossen jawen xinanmanbi jato amaa Jaskara ikax riki ja joi jatíbi jonibo jato onanmati jakon jakonmabo akanaitian jan jato notsinti jan jato ponté xinanmati jainxon jakoni jakanon ixon jato onanmatiribi
Jaskara iketianra Tarsissain ixtonbires ea jabati kakasa iki enra onanke mia riki akonkin noibamis itan onísamis Dios miara ixtonbires sináisma iki kikinbires noimis ixonra jato masá tenemati yoixonbi enra jato ayamai iki ixon min xinanai
jatianra jatíbi ja bokana jawékibo keyokin jato bichinkana iki Jaskáxonra Abramman jawen noxa Lot biribaa iki jatianra jatíbi jawen noxan jawékibo biribaa iki Ainbobo itan wetsa joniboribira bia iki Melkisedekkan Abram jakon inon ixon xinanxona
Matonra Dioski koxixon jawen tee axonai jara westíora jawéki maton Dios meniai keská iki Jatian ea retekanara itiki ja maton Dios meniaibo jan senenhakai Jaskarakon ikí senenketianra ea kikini beneti iki jaskákinra en mato rarokinai
Jaskákanaitianra moa Diossen jato oinresa iki abákanon jaton keena keskábores akin ixon Jakopira moa rabínbobi keyóxon bebonbires jakonma jawékibo akana iki Jaskatira ikana iki ja ainbobo moa jaton bene amai jenetaanan jabé ainbobo betanbi ianannani
Enra min joi en jato onanmaa iki Jaskáakin en jato onanmaara jabaon ikonhakana iki Jaskáakin onanxon jato yoikanabira ja jakonma xinanya jonibaon ninkáxonyamakin jato omiskanai Ja jabaon akai keskáakin xinanyamakanai kopí earibi nato netemeama iketian
Jatian moa pikóxon jato yoyo ati atipanyamaa iki jatian jaskataitian oinxon onankana iki ja Diossen xobo meranxonra namá keska meran oinke ixon Jatianra meken chankanxonres jato yoyo aka iki Jaskataxa moa yoyo iamai baneta iki
Ja Josekan bakebo jaskáanontianra Israel iká iki moa yosixokoira ixon jakonhakinbobi moa ointi atipanyamaa Jaskara iketianra já ochóma Josekan jawen bake rabé ioxona iki Jato ioxonketian jaton rarokin jawen baba rabé toataanan jato bexeta iki
Ea riki jan jato kixpinmati iki ixon maton xinannabira ea jama iki Ikaxbi jara epekao joái Já iki ea xewina jaskara ikenra ea já namanbires ixon jawen zapato risbitanibobi en choroxonti jisáma iki akin
Jakonma itan yoitima jonibo ixonra akai ja oinxon onanti anon ixon maton ea yokákin Ikaxbira en mato oinmakasai ja profeta Jonás winóni keskábichores akin jato aká iki Jato jaskáakin yoitaanan moa jato potabaini kaa iki
Ikaxbi en oinnara jaskara jawéki aká kopíxaman reteti yamake Jawe jakonma jawékibi akáma riki Ikaxbi nato joni janbix keena iki ja icha mai iboaa romamea aponbiribi jawen ikábo yoixontin Jaskáketianra jain raanti en xinanna iki
Jaskata pekáo Olivos mananman bokana iki Ja manan iki Dios rabiti xobo iká bekeiba Jain Jesús yakata iketian oinnax jaonmea onannaibo bekana iki Jabo iká iki Pedro Jakobo Joan Andrés Jabaon jatonbiribi Jesús yokákana iki
Ea riki Abrahamman Dios Isaaknin Dios itan Jakobnin Dios iki Jara mawábaon Diosma iki ja riki jiriabaon Dios akin jato aká iki Ramara ea jaton Dios iki Dios ikai ikaxa jabo jiriabo ikanti jake
Ja Padán aranhinoax kaaxa Jakob nokota iki Sokothain Jainoax tekíkaini kaax Sikemhain nokota iki ja Sikemra Kanaán main iká iki Jaskara ikaxa jakonbires isinama itan rakéyamai nokókana iki Jaskataxa ja Sikemhain iakeax jainbi jakana iki
Jatian jain moa nokóxon Jakobnin aká iki jan perakanxon Dios jawéki menoxonti makan tsamankin Jaskáakin tsamanxon janea iki El betel akin Jaskáakinra Jakobnin janea iki jawen wetsaki raketi jabati kaaitian jain iken Diossen nokoyantana iken
Abraham yoiira ikai neskati Ja min yonotiki min bakea bakenra jawekeskaxonbi ja min awinkon betan min bakeaa baken iboa jawékibo biti atipanyamake Jaskara iken ja min yonoti ainbo jawen bake betanbi moa miibakea pikowe iki
Nato Melkisedek iká iki Salemhainoa apo itan ja ani Diossen sakerdote Jatian ja wetsa apobo betan reteanankin jatoaresax Abraham joáitianra Melkisedek kaa iki ja bechii jainxonra jatíbinin jakon itin keenxoni jaki jakoni yoyo ika iki
Diossenra raro imati iki ja jawen xinan meran jakonma ati xinanbo beaibi koxi xinanyaxon jaskarabo tenea joi akai joni jatianra jakon iká ixon já noiax jakanabo jato Diossen meniti yoia jatíbitian jati nete biti iki
Jaskara ikaxa ja maton iká jawékibo en mato yoixontibo ichabires iki ikaxbi jan ea raanatonra ikon yoiai Jatian ja jonibo en yoia jawékibora jan ea yoiaitian en ninkata keskáboresibi iki akin Jesossen jato aká iki
Min wetsa Esaúki raketi mia jabati jonontianra Betelhainxon en mia nokoa iki Jaskara iketian rama nenoax jakiribi kaax jain jatanwe Jatian jain kaax moa nokóxonra jain axon Dios jawéki menoxonti min makan tsamanti jake akin
Jatian en oinna iki naikan wetsa ja oinxon onanti ratéti jawéki ikai Ja iká iki kanchis ángelbo ja senentiainbi jan jato jakonmaati kanchis jawékia Jabo iká iki jaskaa pekáo moa Dios siná tantiti nete senenai
Jainoax ramaribi ja ikon join yoiai keskatibo jaax maton xinan meran moa jakonabo mato ikanai jaskáaxon mato betan joi akaiboribi ikonkon maton noiti kopí jaskara kopíra jakon xinanyanix maton koxianixbi wetsabo betan mato noianankanti jake
Ja akonkin non Dios noia iti riki neskara jawen join yoiai keskábores senenhai noa jati Jatian ja joi ikonhakin peonontianbi maton ninkata riki ja Diossen noa yoiai keskati wetsabo betanribi noianani noa jakanti Paranmis jonibo
Jaskara non namánontianra jainribi nobé preso iká iki westíora hebreo bakeranon Ja bakeranonra iká iki sontárobaon joni koxin ináabainxon yanka yonoai Jaskáakin namatabo ja bakeranon non yoiara jaskara yoii ikábo noa onantiakin jan yoipakea iki
Ja moa kaax nokóxon jaton papa Jakob kexankana iki jawen bake José jaresparia Jainxonribi yoikana iki ja José jatíbi Egipto mainmea jonibaon joni koxi jikimakanaribi Jaskáakin jaton papa yoikanabi ikonhayamai ratékainax jawebi yoyo iamaa iki
Jatian jaskaribira jatíbi noa jodíobo itan jodíomabo inonbi iboaxon yonokanai itan yonokanaima inonbi noa baotizankana iki jaskatax ja xinanbicho keská ikax westíora yorabicho keská noa iti kopí jainxon janbiribira westíora Diossen Xinanyabicho noa imaa iki
Ea Pablo Silvano Timoteo jatíxonra ja Tesalónikainoa joi akaibo non salodo bomai Jaboribi ja non Ibo Jesokriston Papa Dios betan ikanaitian Diossenbi jawen noimisti xinan betan jawen xabá xinanman mato akinboresbanon Pablon Dios iráke aka
Neskara yosma ikaxbira ea raroxaman iki Ea ramiakanabi jawékinin maxkataxbi masábo tenemakanabi ja Kristo kopi atikomabo winotibi Jawetianki nokon xinan bebon yosmaxoko iki jatianra jawen koxin ea bebonbires Kriston akinnai Joi akaibo Pablon jato xinanna
Jesossenra ja fariseobo jaskáa iki Dios rabiti xobo meranxon jato axeanontian jain ofrenda napótibo ikainxon Jato jaskáaitian retekaskinbi tsonbi yatanyamaa iki ja Diossen xinanxona mawáti nete senennamapari iketian Ea kaainkora mato kati atipanyamake iki iká
Jatian jaskáakin yoikana ninkatax Jesús ráteta iki Jaskáaxon já chibani bokana jonibo jato neskáakin yoia iki Ikonxamanra en mato yoiai Nato Israel mainra nato jonin akai keskáakin ea ikonhai joni en jawetianbi nokoisma iki akin
Ramapari bochiki oinhinabainwe Jatianra min ointi iki ja rani sionyabo itan ja meskó rania karnerobaon jawen awin akaitian jaskara yoinabora iti jake ja mina itibo Jaskara iketianra en oinke ja min rayós Labánman mia jaskáabo
Ikaxbi ja Diossen Xinan mato meran joketianra atipana koxi maton binoxiki Jatianra ea ikábo onanna ikax jato yoii mato kanoxiki Jerosalénhain jatíbi ja Jodea betan Samaria main itan ja kikin ochóbo ikana mai senenainkobo akin
Jodá jonibaonra Ibo Dios senen ixonyamai jaskákinra Jerosalénhainxon itan jatíbi Israelhainxon jakonmaira jawéki akanai Ibon noia xobonkoxonra ocha atima ikenbi jakonma akanke itan Jodá jonibaonra awinhanoxon ainbobo bike jabora jatonbi aká ikonma dios rabiaibo iki
Ikaxbi ja ochaires jakanabora Satanássena iki Ja Satanássa nete peokoonontianbi moa jápari ochai peokoota iká iki Jaskara kopíra iká iki ja jonin Bake nato neten joí jaskáaxon ja Satanássen aká teebo keyo ras ati kopí
Ramara jawen rawíbo keskáakinpari ja jodíobo Diossen jato akai matonribi ja bená joi ikonhakanon ixon mato akinti kopí Ikaxbi Diossenra ja jodíobo jato noikin jeneama iki jaton rekenbo moatianbi jawen joni iti jato katota ixon
Ja boax Atad akanainko iká wainko nokókana iki ja iki Jordán paro ochóma iká Jain moa nokóxonbira ja Josekan papan yora miinyamaparikin onantixamanhakin kanchis nete senenpari rakanax ja José masá xinankiini itan onískiini winikana iki
Ja non yora jakon iti kopí non ejerkikio akaira jakon iki ikaxbi ja Diossen jakon jawékibores akai noa itikayara bebon jakon iki janra nato neten japariketian noa akinnai jainoax ja naikan noa jaai kaai kamanribi
Jainra jawetianbi moa westíora lanparinbi joéyamanoxiki Jainxon ja wanoti fiesta akanai jatsanboribi moa ninkáyamanoxikanai Ja jain iká jatíbinin maroaibora ikana iki jatíbi nato nete jan koxia jonibo itan jatíbiainoa jonibo min yobekanbo jato parana iki
Nato akinbichora en mato betan nato vino xeai Ikaxbi jawetianki ja nokon Papan noa ikinai neten noa jatikaxbi tsinkíkanai jatianparira ja bená vino non xearibinoxiki akin jato aká iki Já onanaxbi Pedro paranati Jesossen yoia
Jaskáa Jesossen yoia iki Jatíbi jonibo bebonmeaxa ea yoyo ipachoai jatíbitianra jain tsinkíti xobonkoxonbo jainoax ja Dios rabiti xobonkoxonbo ja jain jodíobo tsinkitainkoxonbo en jato onanmaa iki jaskara ikaxa westíoraibi ea jonexoko yoyo ikama iki
Jatian ja jaskáaibakana kimixa nete pekáo ja Dinan poi rabé Simeón betan Leví jan chachimisti espadaya jatoiba kaa iki Kaxon ja jaton jakina rebichi rexteabo kikinbires isin iketian koxiamakanaitian ratereskin nokoanan jato retekin keyokana iki
Jaskara ikenbira jaton joni koxiboyaxonbi ja Jerosalénhain ikábaon Jesús onanyamakana iki jainxon ja profetabaon wixani meran yoiai joibo ja tantiti netetiibi yoyo akinbi onanyamareskana iki Jaskáakin onanyamaxonra Jesús retekana iki ja Wíxakan yoiai keskábo senenmakin
Ikaxbi en mia yoibanon ninkáwe apó Bain ea kakatainbira moa bariapan iketian en oinna iká iki bochikiax westíora joé bari winoa kikin koxi itan pené eki itan ebé boaiboki paketi jainxon noa katekin tenaa iki
Matonra xinanbirai nonra mato jaskáama iki ixon yoikinres wixaxon non mato bomaa ikaxbira jaskarama iki Diossenra onanke Kristonabo ikax noa jaskati yoyo ikai Jatíbi neskarabora non mato yoiai nokon wetsabo mato beboni Dioski koxikanon ixon
Ebé joi akaibó noibataanan mato Diossen jakonhaabo iketianra en mato yoiai Ja jiriabi jawéki Dios meniti keskáakin jatiobi maton yora Dios menikanwe jawe ochaomabi itan ja Dios keenai keskáxamankin Jaskaraxon riki non akonkin Dios rabiti
Jabora Diossen ati yoia senenhainboresibi ikanai mia jakonax janon ixon Ikaxbi jakonmai já ikaxa mia itiki raketi Yankabiresma riki ja espada yatankana Jabora Diossen ati yoiabo senenhairesibi ixon ja jakonma akaibo jato masá tenemakanti jake
Ikaxbi ja min piaibo min xinan meran jakonmatani iti jisá ikenbi akáxa moa mia jakonmain pakéke jaskara xinanyaxon aka kopí Jatíbi jawéki ja non xinan meran jakonmatani iti jisá ikenbi non akára moa ocha iki
Jaskati mato eki yoitimaa iken itan jaskábichopanan jato axeakinbi jatíbi jonibo maton senenbires ayama ikenra en amaa mato jonibaon onanxon moa mato iresabires akin xinankanti iki jatíbi atipana Ibonra jaskara yoia iki Israel senenma iká
Ikon jaskarakon riki ja min yoia keská Ja min reken bakera kaitaanan ani jemaaxboribi jaai bokanai Ikaxbi ja xewinabiresa iki kaai ja min chiní bake Efraín Jara kikinbiresi kaitaanan jatíbiain janbístaananbo ani jemaaxbo janoxikanai akin
Ikaxbi non Ibonra jawen koxi xinan menianan ea akinna iki jawen joi en yoiaitian ja joi ayamaibaonribi ninkáxon ja kixpinti joi ikonhakanon ixon jainxonra onsáinoabo non Ibon ea xabáa iki ja leónman kexá keska meranoabi
Eabi riki ja naikanmeax joá jawékiati Jaweratobaonki ja jawékiai jabora jatíbitian jati iki Ja jawékiati en jato meniaira nokon yorabi iki Jara en jato meninoxiki jatíbi nato netemea jonibo jakanon ixon akin jato aká iki
Westíora jakon jonira jakon jawékibores yoyo ikai jakonhakin xinanires jaa ikax ikaxbi jakonma jonira jakonma jawékibores yoyo ikai jawen xinan meran jakonma iken Jawekeskaraki jonin xinannai jaskarara joni yoyo ikai Rabé keska xoboki yoinmeeta esé
Tsoa yonokaatai jonibira jatianbicho rabé jonin tee axoni teeti atipanyamake Westíorares noixonra jawen joi senenhaxonti iki Jatian wetsara omiskin joi senenhaxontima iki Jaskáribiira Diossen tee aríbaibi nekeabi jawékiakinres xinanni mato iti atipanyamake Jaayorakin jawékibo xinantima
Jato jaskáakin Josekan yoia meskó yoinabo bexonkana iki Ja bekana yoinabo iká iki Kabayobo karnerobo wakabo jainoax asnoboribi Jaskáakin yoinabo bekanketianra ja yoinabo kopí Josekanbiribi aká iki westíora baritia senen jaton jawékiati trigobo jato meniboreskin
Ja bená joi non mato yoiara joires iamaa iki Jara ja Diossen atipana koxiaxon itan jawen jakon Xinanmanbi amaatonin non aká iki kikinhakin ikonhaxon Matonra onanke ja matoiba inontian mato akinti kopí noa jaskati ikábo
Kristo betanbi korosen akana mawata keská riki ea Jaskara ikenra Kristo emeranbi jaketian nokon keena keskáres akí ea jayamake Rama ea jake Diossen Bake ikonhataanan jaki koxiax jara ea akonbireskin noiax nokon toan mawata iki
Ja mato jayata jawékibo marotaanan ja jawékinin yoronaixokobo jato akinkanwe Ja pixa payon jawéki akai keskáakin ayamakanwe ja naikanmeax jawetianbi keyótima jawékibokaya akanwe Ja jain yometso jikitima itan jainoa jawen ibon pia potoax payótima ikain
Jawen noxa yatanxon bokana onanxonra Abramman jawen xobonkoniax pikotabo jaki koxia jawen jakon yonotibo jato tsinkia iki jatíbira kimixa pacha chonka posaka joni iká iki jatianra apobo chibani Dan jema kaman jato betan kaa iki
Ikaxbi jatíxonbira ikonkon neskarabo onanyamakanke jatíribibo ja jatonbi akana jawékibo rabii moa axea ikanabaonra ja diosbo iboamakanara ibirai ixon xinankin ja namibo pikin jeneyamakanai jatian jaton xinan meran koximaparibo ikaxa jaskarabaon moa jato tsaiabo xinankanai
Ea riki maton wetsa Joan mato betanbi masá teneairibi jainoax mato betan Kristo ikonhakin jeneyamai itan mato betanbi ja Diossen ikinaton jatinko ikáribi Ja Diossen joi itan Jesús ikábo yoiai kopí ea Patmos nasinko potakana
Enra mato ikonxaman yoiai jaweratobaonki ja en yoiai jawékibo ea ninkaxonai itan jan ea raana nokon Paparibi ikonhaai jabora moa jatíbitian jati neteyabo iki jaskara kopíra moa masá teneyamanoxikanai moa manotiain kaai iitibi kixpinmeetabo kopí
Ja Kriston joi jawen icha jakon jawékiabi mato meran ikí jenéyamabanon Jainoax wetsabo betanribi xinanti onanbo ikax axeanankanwe itan ponténox notsinanankanwe Jainxon maton jointiaxonbi Dios iráke aki salmos itan ja Diossen xinanman bewá pikoaboribi bewakanwe
Neskarabokiriakinribira ja mato bomai kirikabotiibi mato wixaxona iki Jatian jatíribi jan wixaa joibora onantikomabo iken ja onanmaxokobaon itan ja Kristoki ikoni koxikanamabaon ja jatíribi wixakaata Diossen joibo akanai keskáakinribi wetsaoriakanai Jaskara kopíra jatonbinix manotiain bonoxikanai
Jatian ja kikin chopa sawéya ati iki maton jakonhakin bixon neskáakin nato jakon yakatiainxaman yakáwe akin Jatian ja chopa payo noxíbiresxoko joni ati iki maton neskáakin mia neno chankawe iamax neno enamanbi main yakáwe akin
Jatianra moa pikin peonoxon wetsa mesan jawen piti José axonkana iki Jatian ja Jakobnin bakebobiribi wetsa mesan axonkana iki Jainxon ja Egipto jonibobiribi jatonbiribibo axonkana iki jaton axé meran hebreo jonibo betan pitima yoiai iketian
Ja joninra noiba joxon Pablon kintora bitaanan tanexetax menexeetaanan noa yoia Ja Diossen Xinanmanra yoiai nato kintora ibora yatanhanan Jerosalénhainxon jodíobaon neskáakin nexakanti iki Jaskáaxonra ja wetsankonia jonibo menikanti iki ixon akin jato aká iki
Jatian jaweratoboki eki itan nokon joi yoitininbo ja Diossibakeax ochotabo itan ochaya jonibo bebonmeax rabinai jatíanra ja jonin Bakeribi jawen Papan koxi xinanya itan jawen ángelboyabi joáx jaskara joniboki rabinxokoti iki akin jato aká iki
Enra onpaxenres jato baotizanai jaton jakonma xinanbo akonkin jenekanon ixon Ikaxbi epekaora westíora joni joai janbiribira jato baotizanoxiki ja Diossen Xinanman itan chiikan Jara ebebon jatíbi atipana koxia iki jawen zapatotanibires boxonti jisáma riki ea
Jatian ja reken onsá yoina bebonxon ja oinxon onanti jawékibo amaxonra nato mainmea jonibo jato parana iki Jaskáaxon jato yoia iki ja reken onsá yoina jisáakin monomento ati ja iká iki espadanin ramiayonkana ikaxbi mawatama
Jaskáakin senenhataanan mananmameax moa Jesús ipakea iki jawen katota joniboyabi Beax ja manan texanpa ikain ikana iki Jatian ja icha joni tsinkitabo ikana iki Jodea mainmeax Jerosalénhainoax jainoax ja Tiro keibakeax itan ja Sidónhainoax bekanaboribi
Jatian ja makanbo moa jaskáyontaanan rabéxonbi jaton joinbiribibo jane menikana iki Ja Labán arameo joni ixon aká iki jawen joinbiribi Jegar Sadotá akin Jatian Jakobninbiribi hebreo joni ixon aká iki Galaad akin jaskáakinbora jane menikana iki
ja Matat iká iki Levikan bake ja Leví iká iki Simeónman bake ja Simeón iká iki Jodakan bake ja Jodá iká iki Josekan bake ja José iká iki Jonamman bake ja Jonam iká iki Eliakimman bake
Ibó Jawetiankayaki mia pikasai non oinna iki mia nomiaitian non oinna iki mia wetsanko kaa non oinna iki mia chopa keyota non oinna iki jainxon isinainbi itan kárkel meran ikenbi mia non akinyamaa iki akin
Yoirakanai westíora jonira jawen keenai keskábo ati jawemabi iki ixon Ikon riki jaskara ikaxbi jatíbima riki ja atibo Ikon riki westíora jonin jawen keenai keskábores ati jawemabi ikaxbi jatíbininra jaton xinan meran jato Dioski bebonhakin koximayamai
ja Natán iká iki Davidkan bake ja David iká iki Isaíkan bake ja Isaí iká iki Obedkan bake ja Obed iká iki Boozsen bake ja Booz iká iki Salmónman bake ja Salmón iká iki Nahasónman bake
ja Nahasón iká iki Aminadabnin bake ja Aminadab iká iki Admínman bake ja Admín iká iki Arníkan bake ja Arní iká iki Esromman bake ja Esrom iká iki Faresnin bake ja Fares iká iki Jodakan bake
Jatian senentiainbi ja Benjamínbiribi yoia iki neskáakin Miara inóxiki westíora pimís yoina siná keska Ja siná yoinanin akai iki yamékiri piti bixon janbichopari pikin Jatian moa yantanpake akai iki ja texeawana wetsabo pikinkin akin aká iki
Jatian moa jaskákanai oinxonra Diossen jato oinresa iki abákanon jaton keena jakonma jawékibores akin ixon Jato jaskáara meskó jakonma jawéki inonbi areskana iki jaton xinan ramitabo ixon Jaskarabo akinra meskó rabinti jawékibiresbo wetsabo betan akana iki
Gayonribira mato salodo bomai Jawen xobon riki ea imaa Jainribira joi akaibo tsinkíkanai Diossen joi ninkati Jainxon Erastoninribira mato salodo bomai Jara jeman koríki koirannai iki Ja non wetsa nobé joi akai Koartoninribira mato salodo bomai
Jaskara ibanon Miabichoresa non rabiai mia riki ani mina riki ja onan xinan miabicho riki non iráke ati miki riki non jakon xinanti mia riki atipana koxia itan koxia Miara jatíbitian jaskara inóxiki Jaskara Ibanon ikibo
Jatianra Jesossen jato neskáakin yoia iki Matobo riki jonibo bebon jakoni jakana keskati ikaibo jaskarabo ikenbira Diossen jatíbi maton xinanbo onanke Ja jonibaon aniakin xinannai jawékira Diossen omisai jawékibo iki Moiséssen esé betan Diossen ikinaton jati
Ja Artemas iamaxon Tíkiko en mia raanxonketian ja Nikópolis ikain jawekeskatax inonbires ea oinni kawé matsitian jain wínoti katira en xinanke Ja noviembre oxe peokootax marzo oxe kaman jao matsiyabi niweaba ikai jatianra tsoabi ochó kayamai
Jatianra jan non namábo noa yoipakexona keskáxamanbo senena iki Ja namábo noa jan yoia keská senenmakinra min aká iki eabiribi nokon tee ikatiain jikimaxonbi ja wetsabiribi jato nixin tenexmaxon paninhanan min jato retemakin akin aká iki
Jawekeska ixon ja manota jawékibo benakin atiki ja neno noa iká westíorainoa min nokokin Jatianra ja jainoa min nokoa joni moa retekanti iki Jainoax jatíbi noaboribi min kikinhakin yanka yonotibo noa iti iki akin akana iki
Ja ea jakonmaakin yoiaibaonra tsobébi join iananani iitaitian ea nokokana yamake Nin Dios rabiti xobo meranxon jonibo jatobiresbo rawikanamai iitaitian ea nokokanabo yamake Jainxon jain tsinkíti xobonko itan jemanxonbo en jato jaskáai iitaitian ea nokokanabo yamake
Jainoax neskata iki Enra moa onanke enki jaweatiki ixon Ramara ja en jain berobo benxoai xoboxokobo ras apakexon anixamanbo en wetsa apakeai jaskáaxonra ja en tsekai bimibo itan jatíbi ea jayata jawékibo en jain benxoati iki
Ikaxbi jaskáakin yoixon en mato onanmaa matonbinix jakonmabo xinanni maton xinan tsokasax sinataxbo jakayara mion maronike iki ikaxbo sinakananyamakanwe Diossenbira mato joámatianbi eapari neno raana iki neskati jawékiatinin ikí mato keyókanketian mato itan wetsaboribi akinti kopí
Ikaxbi ramara Diossen ja Kristo noa keska joniribi imaa korosen onitsapikaini mawáni kopíres jabetan mato jakiribi raeanamaribia iki Janra mato jaskáa iki já bebon jakonbo jawe ramibi yamaabo itan jawe jakonma akáma keskábo mato ikanon ixon
Diossen keena keská atira meskó jawékiati jawékiai itan meskó xeatibo xeai jati jawékima iki jara keenai itibi keskati mato jatin wetsabo betan jakonxaman itaanan mato raro jatinkayara keenai Jaskatira noa jati iki ja Diossen Xinanman imaa
Jaskara kopí ja nato netemea jakonmabires itan rami jawékibo kaikaresaibo moa ayamakanwe Jaskáyamaikaya ja Diossen jawen joi maton xinan meran imaa iken rabí xinanhomanix ja join yoiai keskatires ikanwe ja joira jato kixpinmati atipana koxia iki
Jaskaranixa wetsa netebaon jatíbi noabo non keena keskáres akí jakanabo iká iki ochayabi pikota ixon jaskarabores akí itan ja non ati xinannai jawékibores akí Jaskarabo akai ikaxa ja wetsabo keskáribi atibi noa Diossen kastigantiresbo ikana iki
Jaskararibi riki noa joi akaibo jaskáxon non Ibon noo meranxon jatíbi jawen jakon teebo ati kopíra noa iti jake moa jakonma jawékibo akin jeneabo Jaskataxa wetsatianbires ayamakin westíora jawéki atitian ati jawéki keskábo noa iti iki
Jaweratobaonki atikoma jawékibo janharesai jabora joxo chopa saweyabo ikanti iki Jaton janera en jato soanantima iki ja jati kirika meranoa Jaskáyamaira nokon Papa bebonmeax itan jawen ángelbo bebonmeax natobo riki nokon jonibo iki ea iti iki
Ja Diossen jawen Xinan mato meniara jan mato iboataanan mato rakéaima iki Ja Xinanmanra akai noa Diossen bake itiakinres imakin Ja Xinan kopíresa noa rama ikai Dios akí neskati Abbá iki ja iki Papá iki iká
Janra ichabiresakin jato akinnabo jake earibira jan akinna iki jaskara iken ja ainbo matoiba nokóketian non Ibo Kriston janenko jakonhakin bikanwe ja nobé joi akaibo noiba nokóketian non jato biai keskáakinbi Jatíbi ja maxkatai jawékibaon akinkanwe
Ja Diossen noa kopi aká jawékibo yoiira non onan xinanmanbi noa yoyo iamai Noa yoyo ikai riki ja Diossen Xinanman onanmaa joibaonres Jaskákinra ja Dioski ikoni koxiabores ja Diossen noa onanmaa ikon jawékibo non jato yoiai
Diossenra jawen jakon xinanya imaxon xoboati onan joni keska imataanan jan koxiatibo ea janbi nichinmaa keská iki Jatian wetsa riki jaki tekibokin xoboai iitai keská Ikaxbi westíorabora koiranmeeti jake jawekeska xobo akíkayaki ea iitai iki ikax
Diossenra ja senenhabekonti joi Abraham betan aká iki akonkin senenhanoxon Jaskara kopíra ja chosko pacha kimixa chonka baritia winota pekáo ixon ja Moiséssen esekan jawekeskaxonbi ja senenhabekonti joi meran Diossen anoxon yoiabo jawemabi itiakin imati atipanyamake
Ikaxbi ramara profetabo yoyo ikaibaon wixakana meranxon moa noa Diossen onanmake jaskáaxon noa jan kixpinmati xinanna Jaskáakinra jatíbitianbires já Diossen jato yoia iki jatíbiainoa jonibo nato joi jato yoiti Jabaonribi ikonhataanan non Ibon yoiaibo axonkanti kopí
Ikaxbi matora Moiséssen yoia iki ja maton jakina rebichi xateti axé jenetima jara iká iki ja reken papaxokobaon jato yoia ikax Moiséssen yoiama jatianra ja senenhakin maton akai wetsatianbo tantiti nete ikenbi jonin jakina rebichi xatexonkin
Ea ixton kayamai basiaitian jawekeskatiki Diossen jonibo xaran ikax mia iti iki ixon min onanti kopí ja iki ja jiria Diossen joi akaibo Ja joi akaibo riki ja ikon joi onanax ja koirani jaon paranan ikaibo
Ja Antiokíain iká joi akaibo xaranra jakana iki profetabo itan jato Diossen joi onanmaiboribi Jabo ikana iki Bernabé Simón ja Negro akin akanai Kireneainoa Lokio Manahem ja Galileanko apo iní Herodes betanbi senen ania jainoax Saoloribi
Jainxon ichaakinra jaton ikonhaa jawékibo jenemakaskin en jato masá tenemaa iki enra jato jaskáakatitai jain tsinkíti xobotiibi kaxonbo Jatoki ikonbiresi sinataxa wetsa jemabo kamanbi ea kaa iki jato ramianoxon benai Jaskáxon joi bia Pablon jato yoia
Jatianra Abrahamman ja reteanantiainxon jato bichina jawékibo chonkankonia westíorabo Melkisedek menia iki Ja Melkisedek iki iká riki rekenpari atibi keskáakin jato ikinnai apo iki iká Jatian Salemhainoa apo iki iká riki xabaxaman imamis apo iki iká
Jaskara iken Arimateainoa José janeya joni joá iki já ika iki joni koxibo betan iká koxiribi Jaribi iká iki Diossen ikinaton jati netenko iti xinannairibi ikax manata Jakopí rakéyamai Pilato ikain jikixon Jesossen yora yokata iki
Ikaxbi matora moa Diossen Kristo betanbi imaabo iki Jaskara ikaxa jabi iki ja noa Diossen menia onan xinan Jaribi iki noa jan ochaoma keskábo imai jainxon janribi noa Diossenabo imaa iki janra noa jakonmainoa xabáa iki
Ibanon joi akaibo iken jabaon mato Diossen joi onanmaibo chonka waranka joni inonbires ja maton papa keska jonibora ichama iki Ja kixpinti jakon joi en yoiaitian ninkáxon Kristo maton ikonhaabo iken riki ea maton papa keska
jainoax profeta ixon Diossen anoxon xinanna maton onanyamaabo onanax ea jatíbi jawékibo onan iki jainxon oinxonmabi en ikonhaa kopíresibi niibo wetsanko taxkémati koxi xinanyaribi iki ea ikaxbi ja Diossen noimisti xinan emeran yamaaxa ea jawemabi iki
Jaskara iken jixtibires ja jodíobo xaran moa Jesús niamakatiai Jaskatax ja Jodea mainmeax jatíbi jaonmea onanaiboyabi moa Efraín jeman kaa iki ja iká iki jain joni jayamaa ochóma iká Jain Jesús jatíbi jaonmea onanaiboyabi baneta iki
Jatian ja reken tsamá imataanan Jakobnin jawen yonoti yoia iki Jawekeska ixon ja nokon wetsa Esaú joxon meraanan mia ati iki neskáakin yokákin Miaki tsoa iki Iamaax Jaweranoki mia kaai Iamaax Nato yoinaboki tsoona iki akin
Rama wenixon en mia yoiai ninkáwe Eara miki pikóke nokon yonoti imaxon en ati yoiaibo min ea axonti kopí Jainxon ja en aká min oinna jawékibo itan en ramakaya ati jawékibo oinxon min jato yoinon ixonribi
Oinkanwe Dios riki kikinbires jakon itan jakonma ixontimaribi jaskara ixonra jakonmaakanketian jato masá tenemaa iki jatian matobiribira jakonhaa iki Jatian jaskáakin jakonhaa ikax mato jakoni ikaitianra mato jakonhaaboresti jake Jatian jaskáyamaitianra matoribi moa Diossen jeneti iki
Ja joi akaibo jato ikinai koxira jawen tee akai iti Diossen imaa iki Jaskara kopíra iti jake jakopi ramiakin yoikanti yama jawen keena keskáres akaima sináresaima paenaima ixtonbires jakonmaataima jainxon jakonma kanantibo axon koríki bitiakinres xinannaima
Ja joé keskara mato betanpari ikai ikaxbi basima neteres ja joé mato betanpari iketian jakon jawékibores akí jakanwe ja jakonma jawékinin matoaresyamanon Ja jakonma jawéki akai jonira yamé keska meran niai ixon jan akai jawékibi onanyamake
Ja koríki meraax ratékin jawen wetsabo aká iki Oinkanwe nato nokon koríki ea banexonkana Nato nokon sako techórokinra en merake akin Jato jaskáakin yoia rateti jatonbiribibo yoyo iki ikana iki neskati Jaweatimein noa Diossen jaskáake ikibo
Jaskáxon ja faraónman yoiabo senenhakin ja Josekan jawen papa betanbi jawen wetsabo ja Egiptonko iká mai jakonxaman jato menia iki Jaskáakin jato mai menia Gosén janeya mainko boax jain jakana iki ja main janeribi iki Ramsés
neskáakin ea yoia iki Oinwe min chiní bakebo en kaimaara kikinbires icha inóxikanai Jaskati kaiaxa maibotiibi janbístaanan ani jemaaxbo janoxikanai Jainxon ja min chiní bakeboribira Kanaán mai en jato meninoxiki jatíbitian jatonabiribi inon ixon akin
Ikaxbi kopiakanares oveja koirannai joninra akai ovejabo akí pimis yoinabo beai oinxon rakékin jabati kakin jato potabainkin akonkin jato koiranaima ixon itan ja ovejabo jawenamaboribi iketian jatian ja pimís yoinanin akai pinoxon bikaskin wetsaoribo jato janbismakin
Jatian ja jemanribi westíora ainbo iká iki jakonma jawékibores akí ochai jaa jatíxonbi onankana Ja ainbaon onanna iki ja fariseon xobon pii Jesús kaa Jaskara onanax alabastro akana botírianin kikinbires kopí ininti bochóya Jesússiba kaa iki
Jaweki mato eibakea keenai Tiro Sidón itan filisteabo Enra mato jawe jakonma akáma iki Kopikaakin ea akasirin mato Ea kopitira mato iitima iki Matonki ea kopí yokákasai Basiamabira mato jaskara íitaitian en mato masá tenemati iki
Jaskáakana Jesossen ja yoxinbo jain boax weiti jato yoia iki Jaskatira ja joni meranoax jokonbaini boax ja kochibo meran weikana iki Jainra ibiraa iki rabé waranka kochibobira Jatianra ja kochibo ixto boax jene tsakax keyókana iki
Ramara nenoax peokootax jatíbi benbo bake pikotabo posaka neteya iketian maton jawen jakina rebichi xatexonti iki Min xobomeax pikota benbo bakeribira aká iti iki yanka yononoxon koriki kopí wetsankonia bia joni wetsabires inonbira xatea iti iki
Xinankanwe wetsa netebaonra mato Kristonamabo ikana iki Israel jonibo betan iti janbiribi itan Diossen jato betan senenhabekonti joi axon jato meniti yoini jawékibo biti jisámabobi Nato netenra mato iká iki Dios betan jakanamabo itan jaon manátiomabobi
Nokon noi wetsabó eara ikonbiresi keenai ja mato betanbi noa kixpinmeetabo non onanna joikiriakin mato wixaxontin ikaxbi ramara atiora iketian en mato axonai ja ikonhati joi jawen katota jonibo jato Diossen meniaton paranan mato ikanon ixon
Jatianra ja Kaifássen xobonkonia yamékirixoko ja romanobaon apo jain iká xobonko Jesús boribakana iki jatianra jodíobo ja xobonko weiyamakana iki ja jaton esekan yoiai keskati jakonma banénaketian jatianra ja Paskoa yamé moa jawékiatikoma ikanti ikana iki
Noara mato keska joniribi iki noa jaskáyamakanwe Ja jaskara iresa jawékibo moa jenetaanan jakiribi ja jiria Dios maton ikonhanon ixon mato yoiikayara noa joke Ja Diossenra aká iki nai mai aniparo itan jatíbi jain iká jawékibo
Jatian ja kirika xei biketianra ja chosko jiria jawékibo betanbi ja rabé chonka chosko ankianobo ja Kordero bebon chirankookana iki Jatíbi jabora arpayabobires ikana iki itan ja inkienso bochóya oro kopayabobires Ja iki Diossen jonibaon orakión
Jatíbi jawékibora nokon Papan ea menia iki tsonbira tsoarin ea ixon onanyamake ja nokon Papanresa ea onanke Jatian tsonbiribi nokon Papa onanyamake ea jawen Bakenbichores Jainxon ea jawen Bake ixon en jato onanmaabaonresibira akanai onankin akin
Jainribi iká iki westíora bakeranon Eotiko janeya ventanainbi keyakaxon ninkati jatian moa basiora Pablon Diossen joi yoiaitian oxakan atimaayona kikini oxaax jawen kimixa pekatan iká xobo bochikiax ja bakeranon naman paketa iki jainoara mawá bokana iki
Enra mia rabiai Papá mia riki mai betan nai Ibo Ja onan itan ninkatai jonibo onanmayamataananra ja onanma jonixokobo ja min joné jawékibo min jato onanmaa iki Ikon riki Papá jaskara ati keenxonra min jaskáa iki
Eara moa nato neten iamai Ikaxbi jabobichoresa nato netenbi banékanai ea miibetan ikí kaai kaman Papa ochaoma ja min atipana koxin janenko jato koiranwe ja min ea menia janenko jaskatax noa ikai keskatiribi ja xinanyabicho ikanon
Enribira nokon koxibaon yonoa jato senenhaxonai Jainoaxa en ikinna sontároboribi jake jatian westíora en jain katanwe akin yoiara kaai jatian neri jowé akin en wetsa akára joái jatian nokon yonoti en jawéki ati yoiara akai akin
Jatian Jesossen jaonmea onannaibo esekin peoa iki Ja jonin Bakera kikinhakin masá tenemakanti jake Ja jodíobaon joni koxibo itan sakerdotebaon koxibo jainoax esé onan jonibora jaon keenyamanoxikanai Jaskákinra retenoxikanai ikaxbi jawen kimixa nete itin jirinoxiki akin
Ikaxbi nonra mato kopi jatíbitian Dios iráke ati jake non Ibon noia nokon wetsabo matopari kixpinmeenon ixon mato Diossen katotabo iken Ja jakon jonibo noa imai Diossen Xinan meranxon itan ja ikon joi maton ikonhaa ikenribi
Jawetianki maton oranai ja ikon keskati ikaibaon akai keskáakin ayamakanwe Jabo iki jonibaon oinnon ixonres ja esé ninkáti xobo meranxon itan jonibo winotainkoxonbo orantinin keenbo Jaskataibaonra jaton biti jawéki moa bike iki ixonra en mato yoiai
Jaskatira meskó xinanyabo ikanai Jaskaribiira ja benooma ainbo itan benooma xontako non Ibon jawékibobiribi axontires xinanya ikanai jaton yora betan jaton xinan Diossenabiribi imatiakin xinanni Ikaxbi ja beneyatonra nekeabi jawékibo itan jawen bene jaskáaxon raromatibiribi xinannai
Jaskara iken ja min mekenman iamaxon min taen mia ochan pakémai iketian xatexon ochó potawe Jaskara ponxte iamax kixtebicho mia basibires jaakayara jakon itiki Ja okenbekonbi mekenya iamax okenbekonbi taeya mia Diossen chiikan ewa meran potatitianbi
Ea keenaikaya riki mato jakonax jati ja Kristokiri iká jakon join yoiai keskatixaman Mato oinni kaxon iamax kayamaxonbira en ninkákasai westíora xinanbicho akáx mato kikini koxikana itan ja jakon joi yoiti kopí mato jatikaxbi akinanani iikanairibi
Ja netebicho riki jakon iki ixon ja nete mekeaibaonra Diossakin xinanxon akanai jatian ja jatíbi piti piaibaonra Diossakin xinanyaxonribi akanai jakopira Dios iráke akanai jatian ja jatíbi piamaibaonra Diossakin xinanxonribi akanai jakopira jabaonribi Dios iráke akai
Jainxonra peokin jaonmea onannaibo Jesossen yoia iki ja Jerosalénhain kaketian jodíobaon joni koxibo itan sakerdotebaon koxibaon jainoax ja esé onan jonibaon kikinhakin masá tenemakantibo Jainxonra ea retekanti jake ikaxbira kimixa nete itin ea jiriribiti iki akin
Jaskatax westíora testamento akanai kirika wixaa koxi iti kopíra jan wixaa jonipari moa mawata iti jake Testamento riki westíora jonin japarixon kirika wixaa Ja wixá meranra yoiai tsoabaonki jatíbi já jayata jawékibo mawata pekao biti iki ixon
Ja mia teeta kopí en mia jan kopíati yoinabo riki ja meskó keska raniabo akin Jaskáakinbo ea yoiketian ja yoinabaon bakeaa meskó keska raniabo pikota iki Jaskarabo pikókenbi ea meniamaa iki Jatian japekáora ea yoiribia iki
Jaskataxa Jakob kikinbiresi jatíbi jawékia baneta iki Ja kopí jawen karnerobo iká iki kikinbires icha Jainoax jawen kikinhakin yanka yonoti aínboboyabi jawen kikinhakin yanka yonoti benboboribi icha iká iki Jainoaxibira jawen kamelloboyabi asnobo kikinbires icharibi iká iki
Kristonra non toan mawáxon jawen jimin non ochabo noa soaxona iki Jakopira rama moa noa ochaoma keskábo iki Noa jan jaskáa ixonra atixonbi noa anoxiki jatíbi ochaya jonibo moa Diossen jato kastiganti nete nokóketian noa jaskarainoa xabáakin
Moara wetsa keska xinanbo non ati yamake Jaskara iken ramapari mato jaiba kaai joni koxi maton sakon jawéki axon boxontankanwe Ja maton boxonaibora iti jake ja nenonxon non akai kikin jakon jawékibo Ja maton boxontibora iti iki
Mato jatíribiboki ikai neskati En akasai jawéki atira ea jawemabi iki iki Jara ikon iki ikaxbi jatíbima riki ja non ati jawékibo Ikon riki ja en akasai jawékibo en atira jawemabi ikaxbi jawe jawékibira en eamaresti atipanyamake
Kikin jakonra iti iki jodío joni ikax Diossen esé senenhai noa jaa jatianra iti iki ikontibi noa non jakina rebichi xatéyabo Ikaxbi ja esé senenhayamai mia jaaxa mia Diossen jonima ikax yankabires min jakina rebichi xatéya iki
Ikaxbi minra kikinhakin onanna iki ja en mia onanmaa esébo Ea jaskati jaabo en jaskara ati xinanxon akaibo ea jaskati non Iboki koxia ea manátia iká noimisti xinanya ea iká itan jaskarabo tenei ea xinan koxi iká
En jaskáakinbo jawen tee axonabira ja maton papan ea akonbireskin parana iki Jainxonribira ichabiresakinribi ea paranbea iki jan jatí ea kopíati yoia keská senenhayamakin Ja maton papan ea jaskáboainbira ea Diossenbi koirana iketian ea jan jaweayamaa iki
Rama netenbira nokon toan ea jain iká palakionko mia joni koxi en imai Jaskáakin joni koxi en mia imaketianra jatíbi min yoia joibo nokon jonibaon mia ninkáxonti iki Eabichoresa apo ikax mia xewina joni koxi iti iki
Jaskata iikinra moa chosko chonka baritiaya ixon Esaúkan Jodit awinhanoxon binike Ja Jodit iká iki Beerin bake ja iki heteo joni Jainxon biribaa iki Basemat janeya ainbo ja iká iki Elóman bake jaribi iká iki heteo joni
Moara keyóke Moara keyóke ja ani jema Babilonia Jara moa yoxinbaon jati banéke jainoaxibi jatíbi meskó jakonma yoxinbo jain jonékanti Jainoax jatíbi kerás pechia yoinabaon naa itan kerás ani yoinaboyabi ja omisti jawékibo jain ikantiribi banéke iki
Jaskaa kaxon ratéti jawékibo itan ja oinxon onanti jawékibo axon Moiséssen Diossen jonibo Egiptonkonia jato pikoa iki Jainxon Joxin aniparonkoxonribi ratéti jawéki aká iki Jainoax jain joni jayamainko kakinribi jaskara jawékibo aká iki chosko chonka baritia kaman
Moara yamé basi iki jatian nete xabátira moa ochóma iki Jaskara kopí ja yamé meranxon akanai ocha jawékibo jenetaanan joé keska napo janon akanwe Ja noa jaskatara iti iki kikinbires jakon ja jayakax reteanantibaon sontáro raokaata keská
Jatian ja mai jakonhain bero maana riki jakonxaman xinanyaxon itan pontéakin xinantaanan ja joi ninkáxon jan yoiai keskábores akí koxii jenéyamai ja banaa berobo xoxoax jakonxamani icha bimiai keskábo akin jato aká iki Lamparin joékiriti iká esé
Jawe iresaipanon ja fariseoboyabi esé onanbo mato riki beparametaibores Matora ikai ochóbi jatíbiainbo kaai westíora jonitanibires maton esé jato ikonhamakasi jatian moa jato ikonhamaxonra mato xewina jakonmabires maton jato imai jatiankaya moa chiikan ewa meran katiresbo itiakin
Ramabi moa Betelhain bonon bokanwe Jain kaxonra Dios rabikin jain axon jawéki menoxonti en makan tsamanti jake Ja makánbora en jaskáati jake onsá meranoabi ea Diossen akinna iketian Jainoax jatíbiain ea kaainkobo ea jan akinna iketianribi akin
Jatianra min yonoti keskáres moa itima iki bebon jakonra itiki mia jaon kikini keenai min wetsabi keská moa ikax Eara kikini jaon keenai jatian miakayara ibiresti jake moa westíora joni keskáakinres xinanyamai Ibon janenko min wetsa iketian
Minra onanyamake ja Diossen mia menikasai jawéki jainxon tsoarin jan mia onpax yokata joni ixonribi min ea onanyamake onanxonra min ea kaya onpax yokákeanke Jatianra en mia meniti iki mia jayakax jatíbitian jati onpax akin aká iki
Jainoax nenonxon jaskáani onanti inon ixon nato makan neno ataanan en akeite jaki chikoaira ikai neno riki Diossen xobo iki ixon ja oinxon onanti Jainxon jatíbi min ea menia chonka jawékiainoara en mia westíora meniti iki akin
Ja jemameaxibira Débora mawata iki jara iká iki Rebeka koiranxon jan aniaa ainbo Ja mawáketianra Betel ochóma iká westíora ani jiwi namanbi miinkana iki Jakopíra ja jain iká jiwi janekana iki jain ikax masá xinanni winikani akin
Jatian kimixa oxe ja nasin ikax wetsa wapóronin noa naneta iki Ja wapóro iká iki jainxon jenetia winómai baneta Ja iká iki Alejandríainoax joái wapóro Ja wapóronin jane iká iki jaton diosen janenbi akana Kástor betan Pólox
Jatianra Boozsen yoia iki Min perakoti jopexon jakonhakin tewanwe akin Jatian Rotkan rakoti tenwanai kamanra Boozsen chosko chonka kilo winoa kebada napóxona iki Jaskátaananra moa botanon ixon akinkin iamaa iki jainoax ja ainbo moa jemanko kaa iki
Jayá keyonoxon en mato yoiai riki nokon wetsabo raroxaman itaanan mato jakoni jakanon ixon wetsabo betan xinan meran beboni koxikanwe jainoax jaskarabires xinanya ikax xabáxaman xinanya jakanwe ja xabá xinanya itan noimisti xinanya Diosra mato betan inóxiki
Nato jawékibaonra Dios jansoti atipanyamake jan noa meniti yoiabo itan akonkin senenhanox já yoyo ikabora wetsaressibiati atipanyamake jaskaratonra ja noa koirannon ixon non Dios benaabo itan jaki koxiax noa jaon manatabo koxi itan xinan jakonxamanres noa imai
Jaskara ikenra en jatíbi esébo senenhaa kopíra ea Diossen ocha ayosma keskáakin ointi jake iki tsoabi iti atipanyamake Ja eséra jan noa jaskara akáx noa ochai jawékibo noa onanmaires iki Kristo ikonhaax ocha ayosma keská noa iti
Jain ixon ja joni koxin ninkata iki Jodea mainmeax joáx Galilea main Jesús nokota Jaskara ninkatax Jesússiba ja joni joá iki jaiba joxon yoia iki jawen bake isini mawatibixoko iketian ja benxoaxoni jabé jawen xobon kanon ixon
Jatian ochokeabi Esaú jawen chosko pacha joniboyabi jaki joaitian Jakobnin meraa iki Ja joai merataanan jaton bakebobiribi koirankanon ixon jato menipakea iki Ja jaton bakebo koiranti yoiabora iká iki Lea Rakel jainoax jawen yanka yonoti ainbo rabé
Jainxonra non xinankin jeneyamai ja non Papa Dios ikonhaa ixon maton akábo ja noimisti xinanyabo ixon maton akábo itan ja non Papa Dios bebonxon ja non Ibo Jesokristo jotin manatabo ixon ja masá teneti jawékibo maton teneabo
Jaskarabo inontianra Israelhain westíora axé ja iki jawetianki westíora jonin jawen rarebo jaskati iketian wetsa joni akinnai iamax jawetianki maroxon iamax maromakin senenhai ja meniaton o ja maromaatoninra jawen tasaweti jopétaanan ja wetsa joni meniai iká iki
Ja jonira westíora yamé Jesús betan yoyo iki kaa iki Kaxonra Jesús neskaa iki Maestró noa axeanon ixon mia Diossenbi raana joára non onanke tsonbira min akai keskáakin ratétibo ati atipanyamake ja Dios jato betanma iketian akin
Jatian Boozsen yoia iki Mia Ibon jakonhabanon Moabo jaskatama ikaxbira min bene wayon mekéxonkin min akonkin senenhai Ramara mia onanti ike Jakonra ikeana iki ea winoa bakeranoncha min benaa jawékia iamax jawékioma inonbi ikaxbira min jaskara ayamake
Janbira noa onanmaa iki ja senenhabekonti bená joi jato yoii teetaibo inon ixon Jara ja esé meran wixakaata joiboma iki ja riki Diossen Xinan Ja eséra ja senenhayamax mawáti iki ikaxbi ja Diossen Xinanmanra noa jati meniai
Ja masá xinanni noa jaskátinin Dios keenai keskati ikinra moa jakonmabo akin non jeneai jatian jaskataxa noa kixpinmeetai Jaskara ikenra ja xinannibo noa iiti yamake Jatian nato netemea jonibora jakonma akáx onisibi xinanmeeyamai jaskaratonra jato mawátiainres boai
Jatian ja moxa napon maana berobo riki ja Diossen joi ninkáxonbi iikaanan jaton meskó xinannai jawékibaon icha jawékiya iti xinanbaon itan jaton keenxaman ati xinanbo jaton xinan meran weixon keyonaanaibo jatianra ja baná xoxoaxbi bimiamai keskábo banékanai
Tsonbi omiskanti bakeranon iamawe jaskáyamaikaya jatíribi joi akaibaon mia jakon ikaitian oinxon mawakantikaya iwé mia jaskati jaa ikain mia yoyo ikainko min jato noiainko ja Kristo ikonhaax mia jaki koxii jenéyamainko itan ja min ikábo jakoni ikainko
Jatian jaskáakin non masá teneaibo riki matoribi jan tantiti koxi xinan bitaanan kixpinmeekanon ikax Jatian ja koxi xinanyabo noa Diossen imai riki ja non akai keskáakinribi masá tenekinbi koxixon ja xinanyaxonribi maton tenenon ixon mato akinti kopí
Matonra ake nato joni eiba bekin ja jemamea jonibora jan imaa jakonmai saa ikanai ixon Ikaxbi enra mato bebonbi nato joni yokáke Jaskáakin en yokatabira en oinna jawe ramibi jan aká yamake nin jakopí non ramiatibira yamake
Enra mato raanxonoxiki profetabo jainoax nokon joi onanna jonibo itan jan mato axeatibo Ikaxbira maton jato retenoxiki jatíribibora maton jato korosen anóxiki jatian wetsabora ja esé ninkáti xobo meranxonbo maton jato rixkinoxiki jemabotiibira benaananbo maton jato ramianoxiki
Nato kirikara non mato wixaxonai ja nato nete peokootamatianbi japaoni non ninkata itan non beronbixaman non oinna maton onannon ixon yoikin Jara non oinna iki itan non mekemanribi non tii aka iki Ja riki ja jati joi
Jatian jaskarabaon ea rabitaira onanyamaax ea ikai itima iki ikon jawékibores en yoii iitai kopí Ikaxbi eara jaskáyamai jaskáaxon jato xewina joniakin maton ea xinantima kopí Ja en akainkobo itan en yoiainkobo matonbixaman oinxon onantininkayara ea keenai
Ja joi ibo Kristora noa keska joniribi iká iki itan nooxaran jakatiai jawen koxi xinanra non oinna iki jabicho jawen bake iketian jawen papan menia koxi xinan jara iká iki ani noimisti xinanya itan ikon jawékibores yoiai
Ja rabiti jawéki jatonbi aká moa akin senenhakanatonki noa akinti iki Jawekeskaxonki jan jansotires ixon ja rabiti jatonbi akátonin noa akinti iki Ja rabiti jatonbi akára yoyo iti atipanyamake Jawekeskataxki jan jaskara akaibo ikonhax jatoki koxiti iki
Ikaxbi Dios já betanbi ixon onitsapiti jawékiainoabo jan xabaa iki Jainxon onan xinan menixon jawen ikátoninres Egiptonkonia apo Faraón jakonhakin xinanmaa iki Jaskáaxon Egipto jonibaon koxi itan ja apo jain iká xobo koiranti Faraónman José imaa iki
Jatian ja Zeossen sakerdotera ja jemamaan iká jainxon dios jopiter rabiti xobonkoniax joá iki Jokinra wakabenebo itan jan raoati joabo ja jema xepotiain bea iki jatian jainxonra jan jatíbi jain ikana joniboyaxonbi ja jawékibo retexon menoxonkaskana iki
Jatian moa nete nokóketian icha jonibo jaiba bekanketian yamékiri peoxon yantánkamanbi ja Diossen ikinaton jati joi jato yoia iki jainxon ja Jesúskiriakinbo jato ikonhamati xinanna iki ja Moiséssen esé kirika meranxon itan ja profetabaon wixani kirika meranxonboribi
Ea yokáyamawe mia jenenon ixon itan miibakeax ochónon ixon Jaweranoki mia kaai jainribira ea kati iki jainoax jaweranoki mia jaai jainribira ea jati iki Min jonibora nokon joniribi iti iki itan min Diossa nokon Diossibi iti iki
Ja moxa napo bero maana iní riki moa Diossen joi ninkataxbi nato netemea jawékibo ayorakin xinanni jaskatax icha koríkiatires xinannaibo yoii iká Jatíbi jaskara jawékibaonra ja Diossen joi ninkatabo jato xinanbenomai jatian moa Diossen tee akin jenekanai
Dios iká iki nete senenaitianra nokon Xinan en jatíbi joniboki pakenoxiki jatianra ja maton bake benbobo itan maton bake ainbobo nokon Xinanman yoyo inoxikanai Maton bake ranonbaonra namá keska meranbo oinnoxikanai Maton yosibaonra oxaxon namá meranbo oinnoxikanai
Nonronki ja Ibo joti netera moa nokóke ixon jato yoia iki ixonbo ja Diossenbi xinanmaara en yoiai iamax ea onanmakanara en yoiai o kirika wixá meran yoiaibora en yoiai akinbo mato akana ixtonbires maton xinanbo wetsaoriamanon ixon
Ja jema napo iká kalle itan ja paro iká okenbekonbira jan jati jiwibo xoxoai iká iki Jabora iká iki oxetiibi bimiaibo onantiakin yoia baritiatiibi chonka rabeti bimiaibo jatian ja jiwi peibo iki jatíbiainoa jonibo jan benxoti jakon
Jameranxonra Diossen jatíbi jawékibo jonia iki ja naikan ikáboyabi main ikábo itan non oinnaiboyabi non oinyosma jawékibo Jabo iki ja jatíbi jan jatoaresaibo yoiti koxiabo itan koxi xinanya jixtima jawékibo Jatíbira jameranxon jonia iki jawenabo inon ixon
Dios keenai akí ea jaa iketianra jan jawen ángel ranti iki miibetan kanon ixon jatianra mia jakon kati iki jainxon min beti iki nokon rarebo ainbobo xaranmea nokon baken awin iti jara iti iki nokon papan rareboibakea
Jatian nete xabáketian raokaatax kikinman xinanmeeti ja Agripa betan Berenike nokótoxitax weikana iki ja apo yoyo ikai ninkáti xobo meran Jawen sontárobaon joni koxiboyabi ja jemamea kikin joniboribi jain weikana iki Jainxon Feston kenama Pablo bekana iki
Jatian ja Akaya main Apolos kakasaitian ja joi akaibo jakon ikana iki Jaskaxon jayá kati kirika wixaxonkana iki kaketian jakonhakin bikanon ixon Ja Akayain nokóxon ichabiresakin jato akinna iki ja Diossen jakon xinanman akinatonres jawen joi ikonhakabo
Jaskara iketian min sontárobo yoiwe kimixa nete senenai kaman kikinxamaankin ja kini koirankanon Jaonmea onanaibora beax ja yoran yometsokanake Jatonbi jaskáaxa jato yoii moara jirike iki ikantiki jaskáaxonra jato apachoai bebonbires jato parankanti iki akinra akana iki
Jato jaskáakin moa yasántaanan Josekan aká iki jawen wetsabo yakákana mesanko jawen yonotibo piti bomakin Ixonbi ja Benjamínbiribi jawen wetsabo axona bebonbires icha piti axona iki Jatian jaskáakin jawen wetsabo betan moa jawékiaax José raroxaman iká iki
Ikaxbi jodíobaonbiribi ja Diossakin xinannai ainboyabi ja jemamea kikin jonibo betan yoyo ixon Pablo betan Bernabé ramiaxon ja mainmea pikokana iki Ja ainbobora ikana iki ja jodíobaon akai keskáakinres Dios xinannaibo Ikaxbi jabo ikana iki Kristo ikonhayamaibo
Neskáakin mato yoikinbira ja joi ayamaibo ikax wetsa betanbires yoranaibo betan ja jayá ikaxbi bebon jayátinin keenkaresaibo betan ja yometsoaibo betan iamaax ja jatonbi aká jawékibo rabiaibo betanribi moa kikini raenani jenékanwe akin en mato akáma iki
Onantibiresiki matobo ja Kristonbi nookiriti jakoni yoyo ika kirika wixaa keskábo Jara non jato oinmai ja kirikara tintan wixaama iki ja riki ja jiria Diossen Xinanman aká itan ja makan panchaakaki akamaribi ja riki jonin jointiain wixaa
Ja wanotiainkora ja wanoai joni iki ja jan biai ainboya jatian ja wanoai joni jabé kikin raenanaira jato betan jain ixon jawen joi ninkatax raroai Jaskaribiira ea ikonbiresi raroai ichaxon ja Kristo ikonhakanai maton ea yoiai ninkatax
Jerosalén jonibo Jerosalén jonibo Mato riki ja profetabo itan jawen joi yoiti Diossen raana jonibo makanman tsakaanan jato reteaibo Ichaakinra en mato tsinkianan ikinkaske atapanin jawen bakexokobo jawen pechi meran axon koirannai keskáakin Ikaxbi mato keenyamaa iki
Líbano manan jaskáati ikenmabi maton jakonma akára matoki bechiaketi iki jainoa yoinabo reteaxa mato ratéti iki Ja mainmea jemaboki itan jaínoa joniboki bechiakexon esekan yoiai ayamaketian itan jakonmabires maton jato aká kopíra matoki jaskara jawékibo nokóti jaki
Jaweranoki já kaai jainxonra akai ja yoxinman beyósaxon mai tsakamaa bakox kespoxon xeta keróx akin itan saki iki chorixi Moa paxnayona riki Ja mionmea onannaibo nokon bakemea yoxin pikoxonon ixon en jato yoiabira jabaon ati atipanyamakanke akin
Jaskáakin já ikonhaax jaki koxia ikenribira mawáyamanon ixon jiriabi nato mainmea Diossen Enok boá iki jaskáakin moa Diossen boa iketianra moa tsonbi oinyamaa iki Wixá meranra akai yoikin ja boamatianbira Dios keenai keskáxamanres Enok iká iki ixon
Jainribi iká iki westíora ainbo Lidia janeya Tiatira jemamea Ja ainbo iká iki amí keskatonin pokoa chopan maroai Jara iká iki Diossakin xinannairibi Jaskara ikenra non Ibon akinna iki ja Pablon joi yoiaitian kikinhakin ninkataanan onannon ixon
Wetsa nete xabata yamékirixoko iketian Abrahamman piti betan bichi chomo onpaxya Agar menia iki jainxon jatíbi papimaxon jawen bake Ismael menixon jainoa raana iki Jain kaai onanyamaaxbi kaax Agar tsoa jonibi jain jamaa Beerseba mananman kakáresa iki
Jaweratonki ja mawátima ocha akaitian jawen wetsa oinnai janra jaki oranti jake jatianra Diossen jati meniti iki Ikaxbi ja iti jake jan mawátima ocha Wetsa ochara jake jan mawáti ocha Jatian jaskara ochakira en mato oranti yoiamai
Jaton xinan riki jatobicho icha jawékia iti wetsabo akinti xinanhoma ikax jato ramiati xinanyares wetsabo jawékiatai oinnax jatoki jakonmaataibo retemisbo koxin rabitaibo ikax timamisti xinanyaresbo jato meskóaxon paranaibo iorabiresi jakonma jawéki akí axeabo itan wetsaboki meskó joi kexaibo
Jaton kabayobora leopardobo winoa ixtobo iki tsoa jonibi jain jaama mananmamea pimis yoinabo bebónbires sinábo riki Ja kabáyonin peyakax boai jonibora kikinbires icha itan kikinbires ixtobo iki jato akíra ochokeaxbi jatoki choronkanai teté namiki paketai keskatira jatoki choronkanai
Ea riki Pablo ja Jesokriston yonoti enra akai nato kirika wixakin mato jain bomanoxon Diossenra ea kenaxon jawen joi yoiti raana joni ea imaa iki jaskáaxonra jawenaxamanbiribi ea imaa iki ja kixpinti jakon joi en jato yoinon ixon
Jain ikana iki natotii Simón Pedro Tomás ja Rabébaon akin akanai Natanael ja iká iki Galilea main iká Kaná jemankonia jainoax ikana iki ja Zebedeon bakebo itan jawen wetsa Santiago jainoaxibi ikana iki wetsa rabé ja Jesossenmea onanairibi
Jakopíra mia apo ixonkaya min ati jake neskara Minra joni koxibo janepakeanan jato raanti jake ja Egipto main iká jatíbi jemabaon Jain kaxonra ja kanchis baritia senen yoá icha inontian tsinkikana yoábo pichika tsamáinoa westíorabo jato bichinkanti jake
Jatian Josekan yonotibaon joni koxin yoia iki Ikonrake ja maton xinanna keskáakinra en mato ati jake Ikaxbi ja plata kenpo en jaibakea meraibichora nokon yonoti iki kaai Jatian mato jatíribibora jawe ramibi akáma keská mato ikanti iki akin
Jaskara kopíra en mato yoia iki maton ochanbira mato mawánoxiki akin Jaskáakin Eabi riki jan mato akinti akin en mato akábi ea ikonhayamaira maton ochanbi mato mawánoxiki akin jato aká iki Jaskati yoyo ikaxa Dios keskaribi Jesús ikai
Jaskáxon ja apobaon nami sontárobaon koxibaon nami rakéma jonibaon nami jainoax kabayobaon nami ja jan peyakaabaon namiribi maton pinon Jainoax jatíbi jonibaon nami Ja iki yonokaayamaibo itan inaaxon yonokanaibaon nami kikinbaon itan kikinma jonibaon namiribi maton pinon ikibo
Jaskara iken ja nokon papa ea yoixontankanwe eara neno Egiptonko joni koxi jikimakana iki Jainxonribi yoitankanwe jatíbi jaskara jawéki en neno akai maton oinnabo Jaskáakin yoitaananra ja nokon papa jatianbi ea maton iwexonti jake akin jato aká iki
Miabichores iki atixonbi ja kirika xei bixon jan xepoabo ras ati atipana mia mawáni kopí jatian ja min jimi chikotatonra marokin min bia iki meskó axéya jonibo meskó joiabo meskó ani jemameabo itan meskó jonibo Diossenabo inon ixon
Jaskara kopíra mato oinkaxorakin moa teneti atipanyamaxon ja Timoteo en matoiba raana iki ja maton Kristo ikonhaaki jawekeska iki ixon mato yokáti ja Satanássen tanaxon mato ochamakaskinbo anaketian rakékin jaskatax ja mato akinkin non aká teebo yankabires inaketian
Ikaxbi noa ja nétexaman keská meranoabora jatíbitian jakonhakinres xinannaibo ikanti jake Noara iti jake ja Kristo non ikonha betan ja noimisti xinanman panakaata ja yami xopanametinin panakaatai keskati itan ja kixpinmeetinin manata ikax ja yami maiti saweya keskábo
Jatian jaweratobaonki ea kopi jaton xobo jaton wetsabo itan jaton poibo jaton papa itan jaton tita jaton awin itan jaton bakebo jainxon jaton waibo jeneai jabaonra ja jaton jawékibo jenea bebonbires pachabo binoxikanai itan jatíbitian jati neteyaribi inoxikanai
Ikaxbi jawekeska ixon min ati iki eara nenoa tsonbi oinyamake iki ixon wetsa ainbo oinxon nokon bake ainbo rabé ramiataanan jato potakin Jaskarabo xinanxon nokon bake rabé min jaskáabira jaweranoa inonbi noa rabébi Ibo Diossen noa oinke akin
ixonbira Esaú en katóyamaa iki Jaskáribiakinra en mato noike Jaskákinra Esaú jain jaa mai niia manan mai ikenbi tsoa jonibi jain jaama maibichores en banémaa iki ja jawen maibora nii meranoa yoinabobichores jain jakon jati baneta iki akin
Moatianra Israel jonibo xaran ikonma profetabo jakana iki jaskáribiira mato xaran janoxikanai ikonma joi jato onanmaiboribi Jabaonra onantimaaxonbo jaton jakonma xinanbo jato onanmanoxikanai ja kopíaxon noa jan kixpinmaa Ibobira ikonmanin yoinoxikanai Jato jaskáai ikaxa basima jabo manotiain bonoxikanai
Jaskara iken ja mato meran iká jakonma atin keenti xinanbo moa keyómakanwe Ja atima betanbi yorantibo ja jakonma jawékibo itan ja jakonmanin keenti xinanbo jainoax matobicho jayáti xinanyabo moa iamakanwe jara nonbi jawéki dios axon rabiti keskáribi iki
Jatíbi neskara ninkataxa ea raketa iki Ea keski ikaitianra nokon witaxen moa tewanyamaa iki jatianra jatíbi nokon yora koxi keyota iki Jaskara ikenbira noa jan jakonma tenemai sontárobo Diossen masá tenemai nete nokotai kaman jakonhaxonres en manati iki
Jainoax ja jema chiké jaki koxiabo iká iki meskó metsáxaman makanbaon raoayona ja rekenain iká iki jaspe makan ja rabé itin iká iki zafiro ja kimixa itin iká iki ágata ja chosko itin iká iki esmeralda makanbaon raoa
Maton orobo itan maton platabora moa poike jatian jatíbi jabo jaskati payotaitonra mato onanmai ja chiikan aká iti keskati jatíbi ja jawékiboyabi maton yora keyoti kaai Ja rama maton icha tsamana jawékibo riki moa netebo senenainbi maton akábo
Bakeai kaixon aniparo bochoakanwe jainoax nato neten jabánon ichabires noyai yoinabo Diossenra jonia iki aniparomea anibires yoinabo jainoax jene meranoax kaitai jatíbi yoinabo itan jain jaabo jainxonra jatíbi noyai yoinabo aká iki Jaskáakin axon Diossen oinna jakon iketianra
Jatian ja Romamea nobé joi akaibaon noa jain kaai moa ninkákana iká iki Jaskatax ja Foro de Apio itan Kimixa Tabernas akin akanai jemankonia noa bechii bekana iki Bekanketian oinxon Dios iráke akax Pablo jawen xinan raroinakirana iki
Moatianbira jawen Xinanmanbi ja profetabo jato onanmabea iki ja Kristo onitsapiti mawatax jiria pekáo ani ratéti jawékibo winóti jatianra jabo kikinbiresi onankaskana iki tsoa jonixaman yoii itan jawetianxaman jaskati yoikinmein jato meran iká Diossen Xinanman jato akai ixon
Paranxon ja xobon noa boí riki Ja reken trigo maronontian ja koríki noa banexonkin non sako meran noa niaxonyantana kopíra ibirai neno noa iwekana Iamaxon non yoinayabi noa iboataanan kikinhakin yankabires yononoxon noa bearibira ibirai ikibo ikana iki
Jato jaskáayamakinkayara kirika wixaxonres non jato bomati iki Ja ikonma dios menikana piti pikin moa jenekanon ixon itan wetsabo betanbires yorantibo akí moa jenékanon ixon Jainxon ja joinman retea yoinabo itan jimi bomaama yoinabo moa pikin jenekanon ixonribi
Jatíribi jonibora jansoaxbo mato xaran jikikanke Jaskara jonibo jato Diossen kastiganti yoii ikara moabi Wixá meran jake Jabora jakonma jonibo iki Dios jakon xinanya iketianra jaki paranataanan jakonmabires jawékibo akanai Jabaonra ja Ibo Jesokristo jabicho jatíbinin Ibo ikonhakaxamakanai
Lotkanra jatíbi ja Jordán paro texanpa oinna iki jatian Zoar jemaxoko kaman oinnara ja texanpain icha onpax iká iki joa wai ani keskára iká iki Egipto keskára iká iki Sodoma itan Gomorra jema Ibon keyoamatianra jaskara iká iki
Jaskáakana ikenbi ratéresi westíora non Ibon ángel jaki pikota iki Jaskáketian ja kárkel meran joekan tenaa iki Jatian ángelnin pití axon Pedro ratea iki Jaskáaxon yoia iki Ixton weníwe akin Jaskáatianbi jan menexkana kadenabo chorokootax naman maana iki
Ja en oinna onsá yoinara iká iki ino keska itan oson tae keskaya Jawen kexá iká iki leónman kexá keska Jatian ja roninmanra ja onsá yoina jawen atipana koxi jawen ani yakati itan jawen koxi xinan menia iki
Moatianra noaboribi ikana iki onanmabo itan yoitimabo Noa ikana iki manota keskábo itan jatíbi ja keenti xinanman itan keenti jawékinin iboaxon yonoai keskábo Jakonma jawékibores akí itan jaton jawékibo oinnax notsiresi jakanabo Noa ikana iki omiskanabo itan omisananaibo
Jaton akábo en yoixona pekáora mananmanbo itan mai mato ikainbo icha ova xeati ikax itan icha leche ikax onpax ikai keskati baiti iki jatianra Jodá weanbaon moa jene bochoti iki Nokon xobonkoniax jene jokonaitoninra Sitim texanpa mechaati iki
Joni ixon tenetima keská tanakaati jawékibora maton winoama iki Ikaxbira maton kikinhakin onanna iti jake Diossenra maton teneti atipanyamaa bebonbires tanakaatibo mato imatima iki ixon tanakaatibo nokoketianra janbi jaskáaxon winotibo mato koxi meniti iki jaskáaxon maton teneti kopí
Jaskáribira mato winota iki ebé joi akaibó Kristo betanbi mawákinra ja senenhati esé maton kachianbaina iki Moara mato jabéma iki rama ikaxbira ja Diossen jiriani Kristo betan mato jake Jakopiresa jawen jakon jawékibores axonkin non Dios raromati atipanke
Koiramekanwe matora ja esé onan jonibo ikai keskati janake jabo riki nenké chopa sawetinin keenbo jainxon plazainxonboribi kikin xinanbainhanan salodankantininboribi keenkanaibo Jainoax ja jain tsinkíti xobo meranoaxbo ikanai ja rekenain iká yakátininxamanbores yákati jainoax pitinkoboribi ikanai rekenainxamanbo yákati
Jainxonra non onanribike ja Diossen Bake joxon ja ikon Dios non onannon ixon noa xinan onanbo imaa Jatian noara ja ikon betan jake ja iki jawen Bake Jesokristo Nato riki ja ikon Dios itan ja jatíbitian jati nete
Ja Ibon Xinanra emeran iki janra jawenaxamanbi ea imaa iki ja jawékiomaxokobo jakon joi jato yoinon ixon janra ea raana iki ja preso keskábo xabakaati joi jato yoiti ja benche keskabo jato oinmati jainxon yonokin ramiareskanaibo jato xabáati
nato kirika wixaxon en mato bomai ja Korinto jeman iká joi akaiboki Ja Kristo ikonhaa kopíres ochaoma keskáakin ointaananra Diossen jawen jonibo mato imaa iki jatíbiainxon ja non Ibo Jesokristo rabiaibo betanbi Jara non Ibo itan jatonaribi iki
Jaskara kopíra Jesokristo iki ja bená senenhabekonti joi akainko jato kopi yoyo ikai já mawatatonra ja reken senenhabekonti joi aká inontian ochakani jonibo jato xabáai itan ja Diossen kenaabaon jatíbitian jayáti jato meniti yoinibo bikanon ixon jato atikonhaxonai
Moa jaskákanketian Jesossen ja pichika panyabi rabé yapa bitaanan bochiki oinxon Dios iráke aka iki Jaskáatanan panbo tobapakeanan jaonmea onannaibo menia iki Jabaonbiribi ja tsamata jonibo tekikin jato menipakea iki Jaskáakinribi axon ja yaparibi jatíbi jato menipakea iki
Jaskara kopí ja jawékinin yoronaibo jato akinax ja ikon keskati ikaibo keskati iamakanwe Jaboresa ikai ja esé ninkáti xobo meranoax itan jain jonibo winotainkobo kaax rabikanon ikax kexaatani Jaskataibaonra moa jawen kopí bike iki ixonra en mato yoiai
Jatíbi atipana Ibonra yoiai Nokon joi boai jonira en raanai nokon bai ea benxoaxonti Ja maton benai iitai Ibora jawen xobonko moa ratéresi jikiai En jaskara senenhabekonti aká joi boai joni ja jotín mato keenaira moa nokotai akin
Ja jodíobo xaran ikaxa ja jodío joni keskaribi ea ike jaskáaxon jaboribi en Kristo ikonhamati kopí onantiakin yoia ja Moiséssen esekan yoiai keskati jakanabo jato joi ikonhamati kopíra ja esekan yoiai keskatiribi ea ike ea jaskati iti ikenmabi
Jatian oinxon en ninkata iki westíora teté bochiki noyai Jara koxín saí iki neskata iki Jawe ireskiai jawe ireskiai Jawe ireskiaipanon jawe imeyanoxiki ja main ikana jonibo ja senentiainbi wetsa kimixa ángelbaon jaton trompeta xoon aketian iki ikai
Jatian ja jiwi paxa neskáakinbo akanai ikenra ja jiwi tanokaya abireskanti iki akin jato aká iki Westíora jiwi paxara ixton menoyamai jara ochaoma Jesús yoii iká iki Jatian ja jiwi tanora ixton menotai jara ochaya jonibo yoii iká iki
Jatian jan jato reteabo bokanamatianbi bexon ja retekana mawá yorabo jatíribi Jakobnin bakebaon winobainkana iki Jaskáakin ja mawábo winobainxon ja jemamea jaton jawékiboribi jato keyokin boonkana iki Jatora jaskáayonkana iki ja jawen poi keenyamainbi Sikemman yorana iketian jan kopikaakin
Ja jonin janera iká iki Elimélek jawen awinin jane iká iki Noemí jatian jawen bake rabékan jane iká iki Mahlón betan Kelión Jabora efrateo jonibo iká iki ja iki Belénhainoabo iki iká Ja Moabhain nokotaxa jain jaai banékana iki
Jainxonra en ninkata iki jatíbi ja Diossen joniaka jawékibo naikanmeax mainmeax itan mai meranoa jainoax aniparomea jawékibo neskati bewakanai Ja ani yakatinin yakata betan ja Kordero ibanon já non rabiti jaki jakonhakin xinanti ja riki ani itan atipana koxia
Nato neskarabo winota riki yoinmeetares Ja rabé ainbo iní riki rabéakin ja senenhabekonti joi jonibo betan Diossen aká yoii iká Reken iki ja Sinaí janeya mananmanxon aká ja iki ja Agar keska ja yanka yonokanai iti baken tita iní
Jaskáketian ja ikainko Isaaknin makan tsamana iki Dios rabikin yoina reteanan jan perakanxon Dios menoxonti Jaskara aká pataxibi jawen chopa xobo karpa aká iki Jatian jawen yonotibaonbiribi jainbi wetsa pozo aríbakana iki Isaak betan Abimeleknin ja senenhati joi abékona
Jainoax ea keenribiai riki ja joi akai ainbobo jakonxamanires benxokaati senenxamanres xinanmeeti xinan meran kikini koiranmeetanan raokaakanti jainxon bebonhiraribi meskóakinbo jaton boobo akantima iki jainoax ja oro akana jawékibaonribi ja perla akanabaon iamax kopí chopairabo saweti xinanyaresboribi ikantima iki
Diossenra raro imanoxiki ja nenoax ori non Ibo betanbi iiti mawatabo iki iká Akin ea akai Jaskara riki ixonra Diossen Xinanman yoiai Jabora jaton teeainoax tantinoxikanai jaton aká teebora oinnoxikanai iki ixon Jain senenres nato main moa ikana
Nato yamépari nenobi banéwe bakix yamékirira non onanti iki ja rarebo ixon ati jawéki senenhakinki mia koirantiki ixon Ikaxbi mia ayamaitianra Ibo bebon en mia yoiai enra mia atiki ixon Ramapari nete xabatai kaman moa oxawe akin aká iki
Wetsabora makanman tsakaxonbo retekana iki pochínikon xatexonbora jato retekana iki chichika kenxon chachixonboribira jato retekana iki Jatíribibo ikana iki jainxaman iti onantimabo ikax boantani jaton chopabo iká iki oveja bichi itan kabra bichibo axon sawekanaxokobo jawebiomaxokobo onísxokobo itan ramiakanabo
Jato benxoara ja yoyo iosmabo moa yoyo ika iki ja poyánkomabo moa benxoa iki nitikomabo moa jakoni nia iki benchebaonribi moa oinna iki Jaskara oinnaxa jonibo kikini ratékana iki Jaskáxonra rabikana iki ja israelitabaon Dios Jesossen joni icha jawékiamaa
Non reken papaxokobora jainxon Dios rabiti xoboyaxoko ikana iki Jatian Josoé jaton bená koxi inontianra ja xoboxoboko Israelitabaon boá iki jato betan reteanamaxon Diossen ja wetsa jonibo jato mai bichinainko Ja xoboxokora jain iká iki David apo inontian kaman
Ja Filadelfia jeman iká joi akaibo jato ikinti en imaa joniki nato kirika wixaxon bomawe Ja Jakon itan ja ikoni yoyo ikai riki apo Davidkan llavea Jan kepenketian tsonbi xepoti atipanyamaa itan jan xepoketian tsonbi kepenti atipanyamaatonra mato yoiai
Jainxonribira faraónman wetsa jane José menia iki Ja jane menia iká iki Zafnat panea Jaskáakin janetaanan Potiferanin bake ainbo Asenat awinhanon ixon bimaa iki Ja Potiferara iká iki On jemamea sakerdote Jaskata pekáora Egipto mainmea jemabotiibi José kaa iki
Jaskákin jato yatanmaxonra Herodesnin kárkel meran jato Pedro niamaa iki Jaskáaxonra chosko tsama sontárobo koiranmaa iki Ja tsamátiibi ikana iki chosko sontárobo Janra xinanna iká iki ja Paskoa fiesta winota pekáo ja jemamea jonibo bebonxon jawen akábo yoixontaanan ramiati
Ja bero riki wetsa berobo winoa kikin bexéxokoira Ikaxbi jawetianki moa aniai jara ikai ja wainkonia wetsa banábo xewina ani ikí Jatian moa jaskati aniketianra jatíbi noyai yoinabo bexon jawen poyanman naakanai akin jato aká iki Levadoraki yoinmeeta esé
Nato mainbipari iakewe wetsanko boanhatanresai jonibo ikai keskati iamawe Ikaxbi enra mibébi ixon mia jakonbires imati iki Mibébira ja min chiní bakebo nato mai en meniti jake Jaskáaxonra en senenhatiki ja moatianbi min papa Abraham jaskáati en yoini joibo
Jatomea onanai jonira jaonmeax axea joni keskaresibi iti jake Jatian ja yonokaatai joniribira jan yonoai joni keskaresibi iti iki Ja xobo ibobi Beelzebú akinbo janeyonkana ixonra jabé ikábokaya abireskanti jake jakonmaakin Beelzebú riki Satanássen wetsa jane Jakikaya noa rakéti
Jaskara ikenra en mato eseai ja oro en chiikan charaxon penéaka eibakea marokanwe mato ikonkon jatíbi jawékiabo ikanon Jainxon joxo choparibi eibakea maroxon sawekanwe mato moa jawebi rabintima kopí Jainxon eibakearibi bero rao biax moa bechexeekanwe maton jakonhakin oinnon
Ja kimixa nete senenketianra faraónman jakiribi min iká jawékibo mia oinni joai Ja joxon ointaananra ja min akátiai teeain jakiribi mia jikimatiki Jaskáakin jikimaribaara moa mia ikátiai keskáribii ja faraónman tee axoni jato xeamaibaon joni koxi mia iribati iki
Jatianra Boozsen neskáa iki Enra jatíbi ayorakin onanke ja min bene mawata pekáoki jawen tita min jawekeska aká iki ixon jainxonribira en onanke min onanama jonibo noa ikenbi nobé jaai jonoxon min aniboyabi mato jain jaa mai min jenebeirana
Rabí jonibora joni koxi itin keenbo iki ja ikaskin benai tantiyamaira jatíbitian bebon keenboreskanai ja koxi iká jakonmamis ikenbi Jaton kexa chopeara jain mawá minti kini keska iki mawá keskáribi tantiti onanmabora ikanai jaskara ixonra jaton maibo jato bichinbotankanai
Ja joi ikonhaa jodíomabora kirika neskáakin wixaxon moa non bomaa iki Ja ikonma dios yoina nami menikana moa pikantima jimi bomaama yoinabo pitima joinman retea yoinabo pitima wetsabo betanbires yorantibo atima iki iká Dios rabiti xobo meranoa Pablo yatankana
Jaskákanaitian Dios rabiti xobo meranxon jato esei iikinbi koxínxaman jato Jesossen neskáakin yoia iki Jaskara ixon maton ea onanke jaweranoaxki ea joá iki ixon Ikaxbi eara nokon xinanmanbi joáma iki jan ea raana riki jawetianbi paranmisma jara maton onanyamake
Jaskáakana Arai kopíakin akin jato Pedron aká iki Jato jaskáabaini moa xobo chicho Pedro jikiketian janpariakin Jesossen neskáa iki Simón minbiribiki jawekeska xinannai Tsoabokayaki ja meskó jawékibo kopí apobaon jato kopí yokatai Jaton bakebo ó wetsabores akin aká iki
Enra katota iki jawen bakebo itan jawen chiní bakebo jaskara ati jato yoinon ixon jaskara iti en onanmaa keskati ikanon ixon jato yoiti jatíbi jakonhakin itan atikeskabiakin akanon ixon jatianra en ati yoiabo jato axonkin en senenhati iki akin
Jatian Jesús iká iki Betaniain kaa ja lepraya iantana Simonman xobon Jain ixon mesan pii Jesús yakáketian westíora ainbo joá iki ja alabastro pomonko nardo akana ininti kikinbires inín itan kikinbires kopí tsomáya Ja toetaanan ainbaon Jesús machita iki
Natoriki ja Jakob itan jawen bakebo iní jawéki Ja José chonka kanchis baritiaya inontianra akatiai ja jawen papan awin keskaakin ikinna Bilhá betan Zilpánin bakea jawen wetsabo betan yoinabo koirankin Jaskara ixonra jawen wetsabo jakonmanankanaitiibi kaxon jawen papa kexankatitai
Ja Egiptonko mia kaaitianra eabi mibé iti jake Jainoax enribira ja min chiní bake kaiabo ja Egiptonkonia pikotaanan en jakiribi min mainko jato beribanoxiki Jatian mia Egiptonko iiti mawáketianra ja min bake José mia mawataitian oinni mibé iti jake akin
Ja Dios betan nokoananti xobo iká iki neskáakin akana Reken iká iki westíora nachite ja iká iki Dios rabiti chité akin akanai jain iká iki kandelabro itan Diosbiribi bexonkana pan jain akanai mesaribi Kandelabro riki jain joé yasánti kanchis poyanya
Westíorabicho riki jan noa esé menia itan ja akanai jawékibo jan jato yoixonai jatian jaribi iki jan jato kixpinmati iamaxon jan jato kastiganti atipana jatian Miaki tsoa iki ja mibé jonin akai jawékibo min yoixonti Bakix iti jawékibo non onanyamaa
Nokon wetsabo neskara jawékibora en mato yoiai maton onanti kopí jaskatax ja Apolos betan ea ikai keskatiribi mato ikanon ixon jainxon ja Wixá meran yoiamai keskáakinbo maton xinanyamanon ixonribi jaskatax tsoabi wetsa joni jakonmaanox wetsa jonin paranan ikí rabítima kopí
Neskáakin mato yoikin riki en aká Ja joi akai ikax nokon wetsabo ikibi wetsabo betanbires yoranti akaibo betan ja jatíbi jawékia ikaxbi bebon jayátinin keenkaresaibo betan ja jatonbi aká jawéki rabiaibo betan iamax paenaibo betanribi ja yometsobo betanribi raenantima yoikin
Ibanon griego iamax jodío iti ja non jakina rebichi xatéya iamax xatéoma iti jara moa jawemabi iki Ibanon ja jatíbinin bebona jemamea iamaax jaskarama jemamea joni jainoax iboaxon yonokanai iamax yonokaataima joni inonbi Kristokaya riki moa jatíbi itan jatíbi meran
Ramara non ikonhai ja min noa yoia kopíbichoma Nonbixaman ninkáxonribira non ikonhai Jakopira moa non onanke nato riki ikon jan jatíbi jato kixpinmati joni iki ixon akin ja ainbo akana iki Apo betan teetai sontárobaon koxin bake isinai Jesossen benxoaa
Jaskákanai ninkáxon Pilaton jato Jesús jemaori pikomaa iki Jaskáakin pikomaax ja jainxon joi benxoai yakátinin Pilato yakata iki ja makanbires aká keyá tapo keska ikain Ja tapo keskatonin jane iká iki jodíobaon join aká Gabatá ja iki empedrado iki iká
Ja Diossenbira José jaskara imaa iki jawen joni koxin jaskara jakon iketian noinon ixon Jaskáakin noia ixonra jawenabiribixaman joni ixon jawen tee jakonhakin axonnon ixon joni koxi jikimaa iki Jainxon jatíbi jawen jawékibo jakonhakin koiranxonon ixonribira joni koxi imaa iki
Jatianra Noemíman yokata iki Jaweranoki mia rama teeta Jaweranoaki min ichaira texkan tsekaa Jaskáakin jan mia akinna joni jakon ibanon akin Jatianra Rotkan jawen benen tita tsobéki teebaitai ixon yoia iki Ja joni ea jabé teebaitaitonin jane riki Booz akin
Jain kaxonra maton papa betanbi jatíbi jabé ikábo maton ea jato iwexonti jake Jaskáakin maton jato iwea eiba nokókanketianra Egipto mai jain jakonxamani yoábo xoxoainko en jato jamati iki Jain en jato jamaara jakonxamani yoábo ikaitian ja jawékiai jakanti iki
Ea miiba joámatianra min yoinabo iká iki ichátamaxoko Ikaxbi rama iki moa kaiax kikinbires icha Ea miiba jonontianbira Ibon miaakin jakon xinanketian min yoinabo mia kaimaxona iki Jakopíra ramabiribi nokon awinboyabi nokon bakebo akinti kopíbiribi ea teekasai akin aká iki
Jaskarabo inontianra jainoa joni koxi iti José jikimakana iká iki Jainoax jaribira iká iki wetsankoniaxbo trigonin maroi beaibo jato jan maromai Jaskara iketianra ja trigo maroi boax Joséiba nokótaanan jawen wetsabo ja José rabii ja bebon chirankotaanan maikibi bekepikana iki
Ja jonéxoko itan jan noa rabinmati jawékibora moa non ayamai nonra jato jansoayamai itan jaskati iká keskámaakinbo ja Diossen joi non jato yoiamai Jaskáyamakinra ikon joibores non yoiai jaskarainxonra Dios bebonxon jonibaon jaton xinan meran onankanke ikonra non yoiai ixon
Kristora ja kabra itan waka bene jimi Dios meniti kopí jain Dios ikainko kayamaa iki jara kaa iki jawen jimibi boxoni Jainra já jikia iki moa jatíbitian iká iti kopí westíora potábichores jaskáaxonra ochankoniax jatíbitian xabakaatabo itiakin noa imaa iki
Rama en yoiaipari ninkákanwe nokon noi wetsabo Diossenra nato netemeax jawékinin maxkata jonixokobo jato katota iki ja Kristo ikonhabo ikax moa jatíbi jawékinin senena keskábo ikanon ixon itan já noiabo jawen ikinaton jati netenko jato ikinnoxon yoiainko jaboribi ikanon ixon
Jaton papa jaskatainbi ja Josekan joi bemaabo jeneyamakin rebéstankin yoikana iki Jaskáakin yoikana ikonhayamai iikinbi ja Josekan kabáyonin niniai karrobo oinna iki ja karrobo iká iki jan naneanan já bokanti bemaa Ja ointaananpari ja ikonhayamai iwana xinanbo moa tantipakea iki
Jatian jaskáakin jato yoia jatikaxbi jakon ikana iki Jaskáaxon Esteban janekana iki ja iká iki kikinhakin Dios ikonha joni itan Diossen Xinanya jainoax Felipe Prókoro Nikanor Timón Parmenas jainoax ja Antiokíainoa Nikolássibi ja iká iki moabi jodíobaon Dios ikonhamaa joni
Min xobon katanwe kaxon jatíbi ja mii meranxon Diossen jaskara akábo jato yoitanwe akin Jatianra ja joni moa kaa iki Kaxon jatíbi ja jemamea jonibo ja meranxon Jesossen aká jawékibo jato yoia iki Jairon ainbo bake betan isinai ainbo iká
Ja netebaonra jonibo ikanti iki Jatíbira jakonbires iki jawe jakonmabira moa noa iamai ikibo Jaskákanainbira ratéresi jabaon masábires teneti nete nokóti iki ja netera tsoabi jabátima iti iki Jatianra jawen bakenti nete nokóketian baken chexaa ainbo ikai keskati ikanti iki
jabora ja kikin pae vino aká xeamai keskáakin jato kikinhakin kastiganti Diossen aká ikainko potanoxiki Jara jain jato potanoxon moa benxoa iki Jatianra ja chii betan azofre tiritai keská ikainoax sion ikanti iki ja jakon ángelbo itan ja Kordero bebonmeax
Jabo iki Oro koríki metsáxaman makanbo jainoax perlabo lino chopa jakonxamanbo joxin ami pokoa chexeya seda chopabo Jainoax jatíbi meskó ininti jiwibo ja jiwi akana jakonxoko jawékibo ani yoina xeta akana jawékibo jainoax bronke akanabo hierro akábo jainoax mármol akanabo
Jara iti iki westíora jonin ja mostaza beroxoko bixon jawen wainko banaa keská Jaskáakin banaara xoxoax anitaanan ani jiwi ikí kaai jaskara iketianra ja noyai yoinabo bexon jain naaxon bachiakanai akin Ja mostaza bero riki kikin bexéxoko Levadoraki yoinmeeta esé
Jatian jaskata iitaitian trigo tsekatitian Robén wainko kaa iki Kaxon ja kokoax tooti bimi meraa iki ja bimin jane iká iki mandrágoras akin akanai bimi Ja bimi jawen tita Lea bexonketian oinnax Rakel iká iki jawen wetsa Lea akí neskati
Ikaxbi koxibo xarán iká iki westíora fariseo joni Gamaliel janeya Já iká iki jan jato esé onanmai jatíbi jonibaon jakonhakin oinkana Nato joninra ja jainxon joi benxoakanaibo bebon weniinakainxon jato yoia iki ixtonpari ja Diossen raana jonibo jeman pikokanon ixon
Jaskáribiakinra mato ranonboyabi xontakobo en mato yoiai ja mato ikinai ankianobaon yoiai keskatibokaya ikanwe Jatikaxbira rabíti xinanhomabo ikax mato joi ninkakananti jake Wixá meranra ikai neskati Ja rabitai jonibokira Dios jakonmaatai ikaxbi ja rabiamaibora jawen jakon xinanman jato akinnai iki
Ja eséra noa menia iki jaskáaxon jonibaon jaton jakonma jawéki akai onankanon ixon Ja eséra iká iki ja Abrahamman rarebo Kristo joái kamanres senenhati Ángelbo yoimaxonra ja esébo Moisés onanma iki jatian Moisés iká iki jatíbi jonibo jato tekikin onanmaibiribi
Jaskara iken bebon chibanresnon akanwe ja Diossen joi non akonkin onannai kaman Ja peokin onanti Kristo kiriti iká joibora non benaakin yoiamai Ja reken non onannabo iki jan noa mawátiain boti jawékibo moa akonkin jeneti jainoax Dios ikonhaax jaki koxiti
Ikaxbi Diossenra jawen joi onanmataanan noa jaki koximaa iki westíora jaki koxiti jawéki akanai keskáakin jaskara yoiira ikai Wixá meran neskati Non Ibonra ikonkon jawen bakexamanbo onanke jainoax jatíbi ja non Ibo rabiaibaonra moa jakonma jawékibo akin jenekanti jake iki
Rama ikaxbira noa jan ayorakin iboaka ikátiai esé moa non mawákin kachianbaina iki Jaskara kopíra moa xabáxaman itaanan non Diossen tee axonti atipanke jawen Xinanman yoiai keskatires moa jaa ixon ja moatian esekan yoiai keskati noa jayamake Emeran iká ochabo
Jatian moa jaskaaxonabira jato Dios yokáxonamatianbi Jakobnin jawen meken rawinonaankin jato manaon sanana iki Jatian jawen mekayao meken Efraínman mapo manaon sanana iki ja chiní ikenbi Jainxon jawen mexkaokea mekenbiribi Manaséssen mapo manaon sanana iki jakaya Josekan reken bake ikenbi
Ikaxbi kakin ja rekenain koirani itina sontárobo winoxon japekao koirani itinaboribi winokana iki Jatian ja jemaori iká yami xepotiain moa nokókanketianra janbix ja xepoti kepenmeeta iki jaskáketian pikókainbekona iki Jatian westíora kalle xitabaini kaxonra ja ángelnin moa jabicho potabaina iki
Jatian Jesossen noibaxon ja joni beisa iki jaskáxon yoia iki Westíora jawékiresa mia maxkáke Jatíbi mia jayata jawéki marotanwe jatian jakopi koríki bixon ja jawékinin maxkataxokobo jato menitanwe Jaskáaxparira naikan icha jawékia mia iti iki Jaskáax ea chibani jowé akin
Jakopira jixtima ikenbi non Dios onanti atipanke jatíbi jawékibo jan joniaka oinxonres Jakopira rama non onanke Diossa jake ixon nato nete jan akábo oinxonres jawen atipana koxira jawetianbi keyóyamanoxiki Neskara kopíkayara inóxiki ja jatíbi jakonma jonibo moa jaki paranati yama
Ikaxbi jatíribibo yoitimareskin ikonhaayamai icha jonibo bebonmeax Diossen joi akaiboki ramii yoyo ikana iki Jaskákanaitian oinxon jato potabaini kakin ja joi akaibobicho Pablon jato ioa iki ja Tirano janeya jonin axeti xobonko Jain ixon netetiibi onantixamanhakin jato Diossen joi yoikatitai
Neskarabo mato iti kopíra ja ikonhaa ikax kikini jaki koxii mato jenéti yamake ja bená joi maton ninkataton yoiaiboki manati jenéyamakin Nato bená joi riki jatíbiain nato neten yoikaata ea Pablonribira ja joi jato yoikiinai Joi akaibo akini Pablo teeta
Ja riki ja Diossen penebires koxi noa jan oinmai jawen ikábo Dios jisábixaman ixon jatian janra jawen atipana join jatíbi jawékibo koxiake Jainoaxa jatíbi non ochabo noa soaxona pekáo naikan kaax Diossen mekayao yakata iki Diossen Bakera ángelbo xewina iki
Ja ikonhai ixonra Noekan jan oinyosma jawéki winoti kaaibo Diossen yoiaibo ninkátaanan jawen rareboyabi kixpinmeenoxon ani wapóro aká iki Jaskáakin ikonhaxonra jaton akábo ja nato netenmea jonibo jato yoixona iki Jaskara kopíra já ikonhaax atibi keskáakin akai joni baneta iki
Ja Jesokristo xinanyareskaya janon akanwe ja riki non já ikonhaketian noa jákoman senenabo imai Ja Jesússa rabinti jawékibo xinanyamabaini korosen akana mawata iki jaskati onitsapita pekáo kikin raroxaman iti onannax Jaskataxa naikan kaax Diossen mekayao jawen ani yakatinin yakata iki
Mia nokon Ibo Diossiki nokon papaxoko Abrahamman Dios itan nokon papa Isaaknin Diossibi Jaskara ixonra min ea yoinike jain ea japaoni nokon kaibobo xaran ea jakiribi karíbati Jain ea jakiribi kaketian ekiakin jakon xinanna ixon ea akintira min ea yoia iki
Ikaxbi jato mai bichinkanabora jatikaxbi jan jato bichinaboki xirokanti iki jatokira bewakanti iki Jawe ireskiai panon mato matonama ikenbi wetsabaon jakon kopí jawékibo biax mato icha jawékia banétabo Jawetian kamanki mato ribina kopí bixon icha jakon kopí jawéki tsamani mato jenetai
Ja yoina reteanan bexonra min noexamanhakin ea pitiaxonti jake ja nokon keena keskáxaman piti Jaskara pitiaxonra min ea bexonti jake en pinon Ja piá pekáora ea mawatamatianbi mia jatíbitian Diossen jakonhanon ixon ja xinan en mia meniti jake akin aká iki
Jakopíra en mia yoiai nato en mia meniai jawékira min birésti jake Ja nokon yoinabora ea Diossenbi kaimaxona ikax kikinbires icha iki Ea jan maxkatai jawékiboribira ea moa jayá iki akin Jaskáakin teaboxon Jakobnin jawen wetsa Esaú moa jen imaa iki
Jatian jaton sakobo moa techórokanketianra ja joni koxin aká iki jaton sakobotiibi plata kenpo benakin Ja moa benakin peokin aká iki jaton wetsa rekeman sakonkoxon peoxon jaton wetsa chinikan sako kaman Jaskáakin sakobotiibi benabokin meraa iki jaton wetsa chiní Benjamínman sakonkonia
Jaskara masára Kriston tenea iki jaskáaxon ja Diossen Abrahamki jakon xinantaanan ja meniti yoini jawékiboribi Kristo ikonhaxon jodíoma jonibaonribi biti kopí itan ja ikonhaax jaki koxixonres jawen Xinan noa Diossen meniti yoini non jatíxonbi biti kopí Diossen anoxon yoiabo esekan keyoyamai
Jaskákinra ja levadoraoma akana pan keskabo ixonkaya ja Paskoa fiesta akai keskábo noa ikanti iki ja iki ja kikinhakin xinannai itan ikonkon xinanya noa iti Ja moá aká levadoraoma keskábo ixon ja iki ja jakonma jawékibo jainoax jan noa cheatai jawékiboribi
Jaskáakin namáwanxon moa nete xabáketian jaakinres xinanira faraón iká iki Jaskati ja xinanyares ixon ja namá onankaskin jatíbi ja Egiptonkonia onanya joniboyabi onanmis jonibo jato kenamaa iki Jaskáakin jato faraónman kenamaa bexonbi tsonbi ja namá jaskara yoii iká yoiti atipanyamakana iki
Jayá senentiainbira en mato yoiai nokon wetsabo Xinankanwe jatíbi ja ikonbores jatíbi ja ikoni yoyo itibo ja jakon iti jakonmaomabi iti ja noibamis iti jatíbi ja jakon oinkanaibo atiakinres xinanti jainoax jatíbi jakon jawékibo itan ja rabikanti jawékibo ati xinanyares ikanwe
Jaskáyamakinra maton ja chopa aká xobo meranxoko axon ja dios Molok itan dios Refánman wixtin maton papixon boá iki Ja diosbo iká iki rabinoxon matonbi aká Jakopira maton mainmea pikoxon Babilonia winobain ochó Diossenbi amaa mato wetsabaon boti jake iki
Jaskarabo pekáo en oinribia iki wetsa atipana koxia ángel naikanmeax joí nai koin meranbires ipakeaitian Jawen mapo manaon iká iki westíora Diossen koxkí ikanwana Jatian jawen bemanan iká iki bari keska pené Jainoax jawen witaxbo iká iki chii tiri chankata keská
Ea Joanmanra ja Asia mainmea kanchis jeman ikana joi akaibo mato salodo bomai Ja moatianbi japaoni Dios ramakamanbi jaa itan ja joríbati Jainoax jawen yakáti bebon iká jawen kanchis Xinan ikatonin abanon jawen noimisti xinanman itan jawen jakon xinanman mato akinkin
Jaskara ikenbi ja raanabo basibires jain banékana iki Non Iboki koxixon ikon joibores jato yoikana iki Jatianra ja Diossen noimisti xinankiriti iká yoikanai joibo non Ibon onanti imaboa iki ja ratéti jawékibo itan ja oinxon onantibo akanti atipana koxi jato menixon
Jatianra ja naikan iká Dios rabiti xobo xepoti kepenmeeta iki Jainra iká iki ja senenhabekonti joi aká jan onanti imai bonanti jixtibires itina Jainra kaná biria iki tirin ika iki jainoax riri ika iki Jainoaxibi niwana iki itan oixewabo maana iki
Jaskara iken maton rawíbo noianan jato jakonhakanwe mato kopikin menixokokanti xinanhomaxon jato menikanwe Jaskáakinra ani jawékibo maton biti iki itan ja ani Diossen bakekonxaman mato iti iki Janra jakon xinanyaxon ja jakonma jonibo itan Dios iráke ati onanma joniboribi jato akinnai
Japekáora Betel jemankoniax bari pikotaiori iká manan mainko kaa iki jainra jawen karpa peota aká iki Ja ikainoaxa bari jikiaiori Betel iká iki jatianra Hai jema bari pikotaiori iká iki Ja ikainkoxonra Abramman jakiribi makan tsamana iki Ibo rabinoxonra aká iki
Jawen kexakanmeax pikota iki westíora kikin kenxo espada jan jatíbiainoa jonibo ramiati Janra hierro bastonyaxon jato ikinnoxiki Janra ja ova potsiai keskáakin jaton aká jawékibo jato yoixonoxiki Jainxonra ja vino pae xeamai keskáakin ja jatíbi atipana Diossen sináxon akonbireskin jato kastiganoxiki
Ikaxbi neskara jawékira en mato onanmakasai ebé joi akaibó Enra ake ichaakin mato oinni kakaskinbo xinankin ikaxbira ea kati atipanyamaa iki meskó atikoma jawékibaon katikomaaka Nokon xinan riki ja wetsankoniabo en akinna keskáakinribi mato akinti jaskatax matoribi kikinni xinan koxikanti kopí
Tson amaaki Joanman jato baotizana iki Diossen amaa ó jonibaon amaaki iká iki akin jato aká iki Jato jaskáa meskó xinanbo akí neskákana iki Diossen amaara aká iki akin non akábira  Jaweati maton ikonhayamaa iki akin noa ati iki
Jato jaskáati yoia ixonra jawen bakebaon jaton papan yora bokana iki Kanaán ikain Makpelá main iká kininko Ja kinira iká iki jatobiresbiribi mawatax jain miinmenoxon hitita joni Efrónmana Abraham maroa Ja kiniribira iká iki bari pikotaiori Mamré akanai manan ochóma iká
Jatíbi atipana Ibonra neskara yoiai Ja nete nokótira moa ochóma iki horno ketea tiritai keskatira tiriti iki jatíbi rabitaibo itan jakonma jonibora bimi jawéki xaká ikai keskati chii tiritainko menókanti iki Ja nete nokoxon jato menoara jawebi yamatii jabo menókanti iki
Jaskarara en oinna iki kabayobo namá keska meran jatian jan peyakaabo jan xopanametabo iká iki chii keska joxin nai keska yankon azofre keska panxin Ja kabayobaon mapobo iká iki león mapo keskábo jatian jaton kexakanmeaxbo jokona iki chii koin itan azofre
Ikaxbi Kristora moa joá iki já riki rama ja Sakerdotebaon Koxi Jara rama jatíbi noa winotai jawékibo non yoiai Ja sakerdote ikax jainoax teetai Diossen xobo riki bebon jakonhira itan kikínhora jara nato netemea jonibaon akáma iki jaskaranixa nato netemeama iki
Moiséssenra jatíbi jonibo ja esé meran iká jatíbi senenhati joibo jato onanmaa iki jaskáa pekáora joxin lana betan westíora isopo poyan bia iki jaskáaxonra ja wakabake betan kabra jimi onpaxen meskoatonin pokotaanan ja esé kirika itan jatíbi jonibo jato kachaxa iki
Japekao en oinribia iki tson topontimati kikinbires icha jatíbiainoa jonibo meskó axéya jonibo meskó join yoyo ikai jonibo itan jatíbiainoa jonibo Jabo ikana iki ja ani yakatinin yakata bebon itan ja Kordero bebon charókana joxo chopa sawéyabo itan jepe pei tsomáyabo
Diossen ikinaton jati riki westíora mainko kopí jawékibo jonekana keská Westíora joninra ja kopí jawékibo meraxon jainbi jakiribi joneribia iki Jaskáabaini kikin raroxaman kaax jawen jatíbi jayata jawékibo maroa iki Jaskákirani joxon jatiobi ja mai marokin bia iki Perlaki yoinmeeta esé
Ikonhai ixonra Abelnin ja Kaínman aká bebonres jakon yoina retexon Dios menia iki Jaskara kopíra Diossen atibi keskáakin akai joni oinna iki itan jan menia jawékiribi bixona iki Jaskáakinra moa Abel mawata ikenbi ja ikonhaax jaki koxia iní jawékinin noa xinanmaboresai
Jatian kaira Jesús anichaa jemabaon itan maxkoxoko jemabaon nokota iki Jaskarainbo nokóketian icha jonibo winotainkobo ja isinaibo rakanxonkana iki Jaskáxon Jesús yoikana iki jan perakoota chopa kebítanibires ja isinaibo jato tii amanon ixon jatian jawen chopa jan tii akabo benxokana iki
Ja makan panchaakaki wixakaata eséra iká iki kikinxaman pené Jaskara ikenra ja israelitabaon Moiséssen bemananbobi ointi atipanyamakana iki ioraa pené iketian jaskara iwanaxbira jainmaxaman ja pené keyópaketa iki Jatian jan jato mawátiain boai ikaxbira iká iki jato onanmaa esé kikin jakonhira
Diossenra ja Moiséssen esekan atipanyamaa ika jawéki aká iki Jawetianbira ayamakeana iki non yora keenai jawékibo non teneti atipanyamaa iketian Ikaxbira Diossen jawen bake raana iki noa keska ochan koxinma yorayaribi non ocha kopi mawati Jaskara yorayaxonra jatíbi ochabo janharesa iki
Jaskáabaini boax Jerosalénhain nokókana iki Jain ikax Dios rabiti xobo meran Jesús jikia iki Jaskáxon ja jainoa jato maromaibo itan jato maroxon bixonaibo jokonhaa iki Ja koríki kambianaibaon mesabo jato werananpakea iki itan ja xotó jato maromaibaon yakátiboribi jato werananpakea iki
Jatian ja onan jonibaon moa parana onanaxa Herodes kikinbiresi sinata iki Jaskáxonra ja Belénhain itan ja ochóma iká jemameaboribi jatíbi pikóbena itan rabé baritiaya benbo bakebo jato keyo retemaa iki Moa jatio basi ja wixtin pikota onan jonibaon yoiibata iketian onanxon
Ja ainbaon jiwi bimi oinnara iká iki iorai metsá jan keentixaman jatianra ja bimi kokotinin keenxamana iki jaskáaxon jawéki ati onan xinan biti iketian Jaskara iketian westíora bimi tesaxon kokoa iki Jan aká pekáo jawen bene menia iki janribi kokoa iki
Jaskara ikenra jawen kimixa itin matoiba kanoxon en xinanke Kaxonbira moa apachoai keskáakin jawebi en mato yokáyamai kaai mato jayata jawéki benaira ea kayamai mato xinanbikayara ea kaai ja papabaon riki jawen bakebo jato koríki tsinkixonti jawen bakebaon jaton papa axonama
Jaskara jonibo riki rabinhomabo tsinkíxon maton jawékiainko mato xaran jikiax ikanai xiroananbi icha jawékiai raroxamanbo Jabo riki jatonabichoakin xinannaibo ja nai koin oioma niwen oken boanbekonai keskábo Jabora jawen bimititian jiwi bimiamai keskábo iki moa taponyabi mexaa ikax kikinni mawata keskábo
Ja maton papa riki Satanás jatian matonra akai jawen keena keskábores akin mato riki jawenabo Nete peokoonontianbira ja Satanás retemis iká iki jara jawetianbi ikoni yoyo iosma iki ja jansoibo yoyo ikira jaskábiribi ikax ikai jaskara jansobiribi itan jansón papa ikax
Jato jaskáa jaki bekanketianra jawen bake Robénpari neskáakin yoia iki Mia Robén riki bakeranon koxi inontian en bakeaa ikax nokon reken bake jakopíra ea miki koxia iká iki Jaskara ikax mia koxi xinanya iketianra mia rabibainhanan ani joniakin mia xinanni miki chipónoxikanai
Jaskáakin Rakelnin jawen poin bake joá jawen papa kexana ja Jakobnin koka Labán ixto joxon jawen piá onantaanan jowé akin ataanan jaon rarokin ikóxon bexeta iki Jaskáaxon jawen xobon ioa iki Jain ioa kaxon jatíbi jaskara ikábo rebéstankin jawen koka yoia iki
Jaskáakin ainbaon yoia Jodakan neskáa iki Enra mia meniti jake nokon yoinabo ikáinoa westíora kabra bakexoko akin Jaskáakin yoia Jakon riki iki iká iki ja ainbo Jaskáaxonbi yoiribia iki Ja kabra bakexoko min ea bemai kamanpari min jawékibo ea neno potaxonwe akin
Kristonra jawen janenko jato baotizanti ea raanama iki Janra ea raana iki jawen jakon joi yoitires Jatian ja joi yoikinra jan ratéti ani joibaon en ayamaa iki ja Kristo korosenmeax mawata joi jawemabi keskáakin imanaketian Diossen onan xinan itan jonibaon onan xinan
Jaskara ikenbi iti iki ja ainbo wetsa joni betan benoi jawen bene japarikenbi jatianra ja ainbo benoya ixonbi wetsa betan yoranai ikai Ikaxbi moa jawen bene mawata pekáora jaskara eséainoax moa xabakaata ikax benoti atipanke Jatianra benoya ixonbi wetsa betan yoranai iamai
Ja Simeón kárkel meran jato niamaa pekáora Josekan jawen joni koxibo yoia iki jaton sakobaon jato trigo bochoaxonti Ja bochoaa pekáo jan trigo kopíakana koríkiboribi jaton sakobaon jato niapakexonti jato yoia iki Jainoax jaton itinko kakin ja jawékiakantiboribi jato axonkanti yoia iki
Jakonma akamabo betanra jakonma aká ibobo min reteti atipanyamake Rabéxonbi ocha aká iketian ati keskáakinra min retetima iki Jato reteyamawe Jatíbi nato netemea jonibo jakonma winóxon joi benxoamakanai xenwina koxi riki mia Jaskara ixonbiki min jato jakonhakin jakonma akábo benxoaxontima iki akin
Jatian Jesossen jato yoia iki Jerosalénhain botankanwe ja en mato janexona jonin xobonko Kaxon yoitankanwe Moara nokon nete ochóma iki jakopira ja eonmea onannaibo betan min xobonkoxon en jawékiakasai Paskoa iketian ikira non Ibo ike akin atankanwe akin jato aká iki
Ja wetsa joni koxibo ikana iki natobo Náhat Zérat Sama jainoax Mizá Jatian natobiribira iká iki Esaúkan bake Reoelnin chiní bake joni koxi jikiabo Náhat Zérah Sama itan Mizá Jabo iká iki Edomhainoa joni koxibo jainoax Esaú betan jawen awin Basematnin bababo
ja Jesokriston tee axonkin jodíomaboribi akinti ea imaa ixon Ja en senenhati tee riki jaskatax kixpinti jato Diossen onanmakasai joi jato yoiti Ja jodíomaboribi moa Diossen oinna jakon jawéki já menikana keskábo ikanti kopí moa jawenabiribi itiakin jawen Xinanman jato imaabo ikax
Jatian jato Jesossen yoiribia iki Jawetianki westíora esé onan jonin Diossen ikinaton jati kikinhakin onanai jatianra ja joni ikai westíora jonin jawen xobo meranoa moatian jawékibo itan bená jawékibo benxoa iikinbi jokonhai keská ikí akin jato aká iki Nazaret jemanko Jesús kaa
Ikaxbi ja jakonmabires jawékinin mawáyamai texea jonibaonra ja moatian apaokani jakonma jawékiboribi akin jeneyamakana iki Jainxon ja yoxinbo itan jatonbi ja rabiti oro akana koríki akana bronke akana makan akana jiwi akana rabikin jeneyamakana iki Ja jawékibo iki oinyamai ninkáyamai itan niamaibo
Ikaxbi jawerato yonotininki ja akáx kastigameti jawéki onanyamaxon akai jara ayorakin rixkianan kastigantima iki Jaweratoboki icha jawéki ati jato onanmaa iki jabora ichaakinribi jato yokánoxiki jaweratoboki icha jawéki ati yoia iki jabora ichaakinribi akárin senenhakin ixon jato yokánoxiki Jesús kopi jaskarabo iti
Jainoaxa ja ani yakati bebonmeax itan ja chosko jiria jawéki jainoax ja ankianobo bebonmeax westíora bená bewá bewakana iki Ja bewára tsoabi axeti atipanyamaa iki Jara nato main ikábo xaranmeax kixpinmeeta ja westíora pacha chosko chonka chosko waranka jonibaonres onankana iká iki
Jonin mia ati iki ja joi benxoai joni koxiboiba boti xinankin jatianra jaskarainbo mato bokanamatianbi jakonxamanxonres ja joibo benxoatikaya maton xinanti jake jaskarainbo mato boyamakanon Maton jaskáyamaabira ja joni koxin mato polikiabo yatanmati iki jatian ja polikiabaon mato kárkel meran niakanti iki
ja netera kikin yamé itan yamémataniribi iti iki ja netera nai koin jaax ota yamé iti iki Koxi itan ichabires sontarobora nete xabáxon tenai keskati mananbotiibi jatíbiain janbiskana iti iki Neskara jawéki ikaira jawetianbi non oinnama iki jaskáribiakinra jawetianbi non ointima iki
Ja mato ikinnai koxiboki yoitimayamakanwe jabaon mato yoiai keskatiboreskaya ikanwe jabaonra mato koirankin jeneyamai Jabaonra onanke jaton aká jawékibo Dios yoii bonoxikanai joibo jato senenhaxonkanwe jaskáxon jabaon raroxamaanan jakonmaibo yoyo iamakin jaton tee senenhakanon Ja jakonmaibo yoyo itinra noa jakon jawékibaon akinyamai
Jakopira jawetianki ea jain kaai jatianra en kenaxon notsini kaai Jara jakonmaibo noa yoii iananbi noki jansoibo iitai Jatian jaskarabicho iamaira ja wetsankoniax nokotai non wetsabo jato bikaxamai Jatian jatíribibaon jatoiba imakasaitianra jato bimakaxamai jatian jato jaskáabi bikaskanaitianra moa jainoa jato pikoai
Maibotiibi ikábora bianananax mato akí matoki bechiakekanti iki jatianra maton jato aká keskáribiakin maton jawéki keyokin mato bichinkanti iki Jatíbi eséki ramíkin maton aká kopíra mato kopíamati iki ja mainxon jemaboki itan jainoa joniboki bechiakexon maton meskó jakonma aká kopíribira mato kopíamakanti iki
Ikonkon riki jaskara jawékibaon noa onanbo banémai keská Ja ikonha ikax noa jaskati jatibo itan rabí xinanhoma itibo ja kikinhakin non yora waxítibo yoikanai ikax ikaxbi jaskara jawékibo akinra tsoabi non jato jakon ixonyamai janra non jakonma ati xinanbo nonharesnon ixon noa akinyamai
Jatian wetsa nete xabata yamékirixoko Isaak betan ja apo Abimelek wenikana iki Ja wenixon Dios janetaanan moa ikoni ramiananyamanoxon xinan abékona iki Ja jaskara xinan moa abékonxon ja jaiba beabo moa Isaaknin jato raana iki Ja raana boí kikinxaman jakon xinanyares bokana iki
Jaskáa pekáora Isaaknin jawen bake Jakob Padán aramhin raana iki Ja jemara iká iki jawen titan poi Labán jain jaa jema Ja Labánra Betoelnin bake iká iki jabora arameo jonibo iká iki Jatian ja Rebekabiribira iká iki Jakob betan Esaúkan tita Esaú wanoa
Ja reken pikota jawen bakera Josekan janea iki Manasés akin Jaskáakin jawen bake ja janen akira iká iki neskati Diossenbira ake jatíbi ea onitsapita jawéki en xinanaibo ea xinanbenomakin Jainxonribira ake ja nokon kaibobo onitsapitai en xinanai xinanboribi ea xinanbenomakin iki iká iki
Jatian ja rabé chonka baritia senen ea miiba teenontianra chonka chosko baritia min bake ainbo rabé kopí en mia teexona iki Jainoax sokota baritia senenbiribi min yoinabo kopí ea teeta iki Jaskáxamaankinbo en mia teexonabira ea jakonhakin kopíakaxamai kopí min meskóakinbores yoia iki
Jatian jaskáakin ja kirika mato wixaxonira jaakinres xinanni ea ikonbiresi tsokasa iki jaskatira ea winibobia iki ikaxbira maton masá xinannon ixon en ayamaa iki ja kirika wixakin ja en mato akonkin noia maton onannon ixonra en wixaa iki Pablon jaton ochabo moa xinanxonyamaa
Jatian Jesossen jato yoia iki Ikonxamanra en mato yoiai Ikoni Dioski koxiabo ixon meskó xinanyamakinra nato higo jiwi en aká keskáakinbicho maton atima iki Jawekeska ixon nato manan maton yoiti iki Nenoax tsekékaini kaax aniparo napo pakétanwe akin Jatianra mato ixonti iki
Ja Abraham iká iki moa pacha baritiayabira Jaskara kopíra iká iki moa yosi ixon bakeati jisáma Jatian jawen awin Sara iká iki moa jaskáribi ja rabébi iká iki moa mawáti ochóma Jaskara ikaxbira Diossen yoia iketian ja ikonhaax Abraham jaki koxii jenéyamaa iki
Nato xobonra wetsa ea xewina joni koxi yamake Jaskáakin joni koxi imataananra nokon koxin ea yoia iki nato xobomea jatíbi jawékibo en aresti Jatian miabiribi iki ja nokon joni koxin awin Jaskara ikenbi mia teaaxa nokon Dioski ea ochati iki akinra aká iki
Ja jawékiati min noa menia nenoax noa kanontianra moa yantan iketian oinnax moa jain iakea iki Jain iakexon ja non boai trigo sakobo techóroxon non oinnara iká iki koríki pixabo ja meran iká Ja koríkibora ja iantanatiibi iki ja banenoxonra non neno beke
Dioskaya rabinon akanwe janra mato koxi xinanya imati atipanke ja bená joi meran en mato yoiai keskáxamanhakin itan ja Jesokristokiri iká joi en mato onanmaa keskáakinribi Nato jawékira ramapari noa Diossen onanmai itai nato nete peokootamatianra jan xinanna jawékibo tsonbi onanyamaa iká iki
Jatian ja Esteban retekanaitian Saoloribi jain iká iki jato xinanman akini Saolon joi akaibo jato masá tenemaa Ja netenribira ja Jerosalénhainoa joi akaibo jato ramiakin peokana iki Jaskáakanara jatikaxbi ja Jodea main itan Samaria mainko jabati janbiskana iki Ikaxbi ja raanabores boyamakana iki
Jaskara ikaxa noa jan bepoa keskábo moa yama ixon westíora espejo keská ixon Diossen koxi xinan non jato oinmai Diossenra jainmaxamanbo noa wetsaresibiakin imaboai já keskaribi noa inon ixon Jaskáakin noa akára jawen ani xinan non jixtiaboai jaskáakinra non Ibon akai jawen Xinanman
Nato ainbo rabéra nokon bakebo iki nato bakexokobora nokon bababobiribi iki Jainoax jatíbi neno iká jawékiboyabi nato yoinabora nokonabiribi iki Jakopíra timenbires en mia ramiati xinanama iki Jaskara iketianki rama ja nokon bakeboya jaton bakebo en jaweati iki Enra jabo mato bichinti atipanyamake
Ja nete senenketianribira ja Jonassen yoia joi ninkáxon ikonhataanan jaton jakonma xinanbo akonkin jeneni Níniveainoa joniboribi jain inóxiki Jain ixonra jabaonribi ja ramatian jaa jonibo jato Diossen kastiganon ixon yoinoxikanai Jatian ja rama itinara Jonás xewina iki Beroyabi non xinan yoikin aká esé
Rakéyamakanwe jakonreskaya xinankanwe Jawekeska ixonra maton Diossen itan maton anibaon Diossenbira ja koríkibo maton sakobaon mato axonhibake Ja trigo bikin maton kopíayantana koríkibora en biantanke akin jato aká iki Jato jaskáakin yoitaanan kaxon ja kárkel meran iká Simeón pikotaanan jato ikanainko ioa iki
Jainxon Feston jato neskáakin yoia iki Apo Agripa jainoax jatíbi neno nobé tsinkíkana jonibo oinkanwe já riki ja joni Nato joni yoikinra Jerosalénhainkoxon itan Kesareainkoxonbo jodíobaon ea yoikana iki jan jaskara jakonma jawéki akábo Ixtonbires en jato retemanon ixonbora ea yoikin jeneyamakana iki
Jaskáakin senenhataanan jato neskáakin yoia iki Rama moa botankanwe kaxon Joan yoitankanwe jaskara maton oinnabo itan jaskara maton ninkatabo Benchebaonra moa oinke chantobora moa nikanai ja lepra isinyabora moa benxokanke pabebaonra moa ninkákanai mawábora jiriai ja jawékinin maxkatabora ja bená joi jato yoikanai
Norteorikeax beai chanpobora matoki nokómatima iki jain jawebi xoxoyamai mananmanra en potati iki Jatopari beaibora jaweona aniparo ikainko en jato jene retemati iki ja jato pekáo beaibora Mediterraneoain en jene retemaa jaton yora payotax pisi poati iki Ani jawékibora en ati iki iki
Jainoax ja Diossen Xinanman namá keska meranxon oinmaara ángelnin jain joni jayamainko ea ioa iki Jainra en oinna iki westíora joxin onsá yoinanin westíora ainbo peyakaa Ja yoinanin yoranko iká iki Dios ramiakin akana wixábo Jainoaxibi iká iki kanchis mapoya itan chonka machanya
Jatian Jesossen yoia iki Ikonxamanra en mato yoiai moa jatíbi jawékibo jakiribi benaakin aríbaxa ja jonin Bake jawen penébires yakátinin yakánoxiki Jatianribira ea chibanabo ikax matoribi ebébi ja chonka rabé yakátinin yakánoxiki jaskáaxon ja chonka rabé tsamá Israelnin rarebobo jaton akábo jato yoixonox
Non yosibobiribi jaskaraton teepaoni iketian riki noaboribi yoinabo kaiai teetaibo akinra ja faraón mato ati jake Jatian jaskáakin maton yoiara Gosén mainxaman mato imatiki Ja Egipto jonibo yoina kaiai joni jato patax jatin keenma ikenbira mato jain imati iki akin jato aká iki
Nato jawékira kikin onsá iki ja non maroti jawékira keyóti atipanke jainoax jákaya ninkakaatai ikaxbira ja dios ainbo Diana rabiti xoboribi moa jawemabi iti iki jaskataxa ja dios ainboki xirokanti iki ja Asia mainkoxon itan nete senenainkoxonbo rabikanai ikaxbi akinbo jato aká iki
Jaskara jawékibora ja sakerdotebaon koxin itan jatíbi ankianobaon onanke Jabaonbira ja Damaskoain ikana non kaibo jodíoboiba jayá kati kirika ea menikana iki Jatianra jainoa joi akaibo yatanhanan neno Jerosalénhain bexon jato kastiganti xinannax ea jain kaa iki Jaskáxon joi bia jato Pablon yoia
Min yonoti Isaaknin awin iti min katota en onannon ixon ja en onpax yokata xontakonin Awé xeakin ixon jawen chomomea ea amanon jainxon min kamelloboribi en onpax menibanon akin ea anon Jaskaketianra en akonkin onanti iki min nokon ibo noibaa akinbo
Matonra ea yoiti ixonti iki jainxonra akonkin xinanxon maton ea jakonhati iki Ja maton ayamaketianra jakonmakin en mato xinanti iki Jatian jakonhakin xinanxon maton ea jakonhayama iketianra sakerdote iketian jan mato jakonha jawékibo jakonmakin en xinanti iki iki ikábo Jatíbi atipana Ibonra jaskara yoiai
Jatian moa piti hora iketian kenaxonra Boozsen Rot yoia iki Neri jowé westíora pan pakex bixon nato jayá piti yochi jeneaton pokowe akin Ja tsekai teetaibo betan Rot yakáketianra Boozsen bero tobán menia iki Jatianra potonon kaman ja ainbaon piá iki itan texeayona iki
Jatian jaskáakin Jakob parantaanan ja yoinabo tsinkixon Labánman jawen bakebo ja yoinabo ochó bomaa iki Ja yoinabo jain bomaara iká iki ja Jakob ikainoax kati kimixa nete kaax nokóti Jaskáakin ja Labánman jawen yoinabo jabákinkin bokenbi ja jatíribi jaiba baneta yoinabo Jakobnin koiranxona iki
Nokon wetsabo neskarabo kopíra jawemabi iti iki ja matoiba kaxon wetsaresibi joibaon en mato yoia ja maton ninkáti joibaonkaya ja Diossen noa onanmaibo mato yoititianbi ja onan xinanbaon mato yoititianbi jainoax ja Diossenbi xinannaibo mato yoititianbi jainxon jan mato akinti wetsa jawékiboribi mato yoititianbi
Jaskáakin moa bake pikoaxbi jayá maxkakinbi Rakelnin akinbicho koxin jointaanan yoia iki nato baken jane riki Ben oní akin Ja jane iki nato baken riki ea akonbireskin onitsapimaa iki iká Ikaxbi jawen papanbiribi janea iki Benjamín akin Ja iki nokon noi bake iki iká
Matoma riki ea neno jan raana Diosbikaya riki jan ea neno bea Ja Diossenribira Faraón akinnai joni koxi iti itan ja faraónman xobon ikábaon joni koxi itiribi ea imaa iki Jainxon jatíbi nato Egipto main jaa jonibaon joni koxi itiribira ea jan imaa iki
Jaskara kopíra ja jato ikinai koxi jikia joni iti jake tsonbi jawe jakonmaninbi yointi yamaa westíora awinyabicho jainoax jatíbi jawékiain xinan meran koiranmeetai kikinhakin xinanxon jawéki akai jatíbi jawen ikainkobo jakoni jaa jaiba nokotaibo jato jakonhaxon biai jakonhakin jato Diossen joi axeati onan joni
Jaskara ixon ramapari onantankanwe Ja yoinabobicho maton ea retexontinra moa ea keenyamai Ea keenai riki noibamisbokaya mato ikantinin iki Dios yoyo ika joi Eara ja jakonman xinanmeetaibo benai joáma iki Eara joá iki ja ochayabo xinan akin jato aká iki Ayonantikiriakin Jesús yokákana
Jainxon non onanribike westíora Diossen esébira jakoni jaa jonibaonama iki ixon Ja esé riki jakonma jonibo axona yoitima jonibo axona jakonmamisbo axona ocha akí jakanabo jato axona jainoax ja Dioski xirokin jakiakinbobi xinanyamaiboribi axona jaton papa itan jaton titabi reteaiboribi axona retemis jonibo axona
Jatian jan jato yoia iki Ja Jesús janeya joninra maiki keyon michotaanan ja keyon mai seróaxon ea jan beyota iki Jainxonra ea yoia iki Ja Siloé xantóxoko ikain kaax bechokiitanwe akin Jaskáa kaax ea bechokiitatianbira en moa oinna iki akin jato aká iki
Enra mato ikonxaman yoiai Jaskáribiira nai neten bebonbires raroti jawéki jake westíora ochaya jonin jawen jakonma akaibo jenetaanan Dios ikonhaketian ja iskon chonka iskon jonibo moa Dios ikonhaax jakoni jakanabo oinnax ikai bebonbires akin jato aká iki Jawen koríki manota ainbaon meraaki yoinmeeta esé
Ea jaskáati jisáma joni ikenbira miares jakonhamis ixon itan akonkin senenhai ixon min ea akinna iki Ja Jordán paro jawebiomaxon xitaibi nokon kekótiabicho ea iká iki Jaskara iní ikaxbi riki ramatianbiribi ea icha jonia itan icha yoinaya ikax moa rabé tsamá jato imati winobainbires
Ismael yoikin min ea akára en mia ninkáxonke jaskara iketianra en akai jakon xinanxonkin jainxonra en icha bakeya imai jainoax jawen chiní bakebo kainon ixon Ismaelra inoxiki chonka rabé iresama joni koxibaon papa jaonxon kaimaxonra icha joni iketian iorai ani maia en jato imanoxiki
Jaskáxonra jatianbi mia benati en jato raanhaibake Jakonresira mia moa joke jakon xinanya ikax Ramara noa neno jatikaxbi Dios bebon ikanai Jaskara ikenra noa keenai jatíbi ja noa yoiti non Ibon mia yoiabo min noa yoitinin akin aká iki Kornelion xobon Pedron joi yoia
Ja jenen ewara iká iki rama ja baotismo yoii iká Jameranoax noa rama kixpinkanabo Ja baotismora non yora chókiti noa ikaima iki jara Dios bebon jakonma aká xinan meran yamaa onanti inox noa ikai iki Janra noa kixpinmaa iki ja Jesokristo mawataxbi jiria kopíres
mato akinmisti xinanyabo iketian onannax Jaskakinra ja Makedonia main iká jonibo mato rabibainxamankin en yoia iki Wetsa baritia winóyantanatonra mato Akaya main ikábo jato akinti xinanyabo ikana iki akin Jatianra maton jato jaskáakai ninkatax ja Makedoniain iká icha joi akaibaonribi jato akinxokoti xinankana iki
Ikaxbi jawen jakon xinanman Diossen ea imaa ikaxa ea ja iki Jatian jawen jakon xinanya ea jan imaara yankabires iamaa iki Jaskáyamaira ja wetsa joi yoiaibo bebonbiresa ea joi yoii teeta iki nokon xinanmanbira en ayamaa iki Diossenra jawen jakon xinanman ea akinna iki
Jatian Pablo basichaapari Korintoainbi iká iki Jain iitibi moa wetsanko kakin ja joi akaibo yoitaanan moa Siriain kaai wapóronin naneta iki Kaitian Priskila betan Akilan chibana iki Kaax Kenkreas ikain nokotax wetsanko kaai tekitamabi jaskánoxon Dios yoia ikax ja senenhai Pablo maxtani maxkoroota iki
Jainxon ja chosko itin iká ángelnin jawen trompeta xoon aka iki Jaskaketian bariyabi oxe itan wixtinbo kimixa parte iká senen jakonma baneta iki Jatianra jabo kimixa parte iká senen yamé baneta iki Jaskatax ja nete itan yamé kimixa parte iká senen jakoma baneta iki
Wetsa netera Jesossen jato joi onanmai iitaitian jawetii fariseobo betan esé onan jonibo jain yakákana iká iki Jabo bekana iká iki Galilea main iká maxko jemameax itan Jodea main iká jemameax jainoax Jerosalénhainoaxibi Jatianra Diossen atipana koxi Jesús meran jixtia iki ja isinaibo benxoaitian
Jaskara iketian nato noa ikainxonbi Diossenbira onanke en mia axonai ixon ea yoiwe min noa ramiayamai eabi nokon bakebobi jainoax nokon chiní bakebobi Ea yoiwe mia noibaxon en aká keskaribiakin min ea ati jainxon min jaskáaribati iki nato jain ea iká mainmea jonibo akin
Ja Diossen joi riki jan jatia itan atipana koxia ja riki okenbekonbi kenxoya espada winoa kikinbires xatemis jara jikiai ja kaya meran itan xinan rebo ikain kamanbi jainoax ja chichó joni meran iká jawékibo kamanbi Jainxonra ja non xinanbo itan non ati xinannaibo jixtiakai
Jain kaxonra ja Ponto janeya mainmea westíora jodío joni Akila janeya betan nokoanana iki Ja iká iki Italiainoax jawen awin Priskila betanbi maei jobekona ja Roma jemameax jatíbi jodíobo pikókanti icha mai iboaa apo Klaodion jato yoia iketian Jatianra jato oinni Pablo kaa iki
Diossenra jawen joi akaibo iken rekenpari jato imaa iki Diossen raanabo jainoax profetaboribi jainoax jawen joi jato axeati onanboribi jainoax ratéti jawéki akaiboribi jainoax isinaibo jato benxoakaiboribi itan nekeabi jawékinin wetsabo jato akinaiboribi jainoax jakonhakin joi akaibo jato ikinaiboribi itan wetsaresibi join yoyo ikaiboribi
Ibora mato jaki jakonmai yoyo ikai ninkati moa jatsanke jaskara ikenbira maton yokatai Jawe non yoia ninkataxki jatsanaa akin Jakonma akaibora Ibon keen iki ixonra maton yoia iki jaskatira jato betan raroxaman iki ixonra maton yoiai Diossa atikeskabiakin jakon akai iki ixonra maton ikonhayamai
Matoiba kamatianbira nato kirika en mato wixaxonai jatian kaxon notsinkin non Ibon yoiti koxia imaa ixon bebonhira koxi joibaon en mato atima kopí Jan mato jakonmaanon ixonra ea Diossen ja xinanya imaama iki mato joi akaibo bebonhakin xinan koximanon ixonra ea jaskara xinanya imaa iki
Ikaxbi tsoaboki ja Diossenbi jato menia onan xinanyabo iki jabora jatíbibo bebon moa jakonma ati xinanhomabo iki wetsabo jakonhai jonibo ikax yoiti joniboribi iki jainoax jato onísakai joniboribi iki itan jatíbibo senenbires jato jakonhakin akaibo itan ikoni yoyo ikaibo ikax jakon jawéki akai jonibo iki
Enra nokon xinanmanbi jawebi ayamai enra jaton iká jawékibo jato yoixonai ja nokon Papan jaskáati yoiaboresibi jato jaskáakinra ja ikana keskábiakin en jato akai jakopíra jaton aká jawékixamanbores en jato yoixonai nokon xinanmanbi ayamai kopí Eara keenai jan ea raana nokon Papa keenai keskáres axontinin
Ja ramatian jaa jonibo jaton akábo Diossen yoixonti nete nokóketianra Nínive joniboribi jain inoxiki Diossen mato masá tenemanon ikax matoki ramii yoyo iki Ja Nínive jonibaonra Jonassen joi yoiai ikonhataanan jaton jakonma xinanbo akonkin jenekana iki Jatian mato xarankaya Jonás iní bebonbires ikenbira maton ikonhayamai
Nonra xinannai ja koxi xinanyabo ixon masá tenekani jonibora raroxaman ikanai ixon Matonra ninkata iki jawekeskakinki ja Jobkan tanakaati tenea iki ixon itan maton onanke jawekeskákinki jaskarabo iká pekáo non Ibon akinna iki ixon Ja non Ibonra jato noibataanan jawen akinmisti xinanyaxon jato akonbireskin akinnai
Ja Kanaán mainmeax kikinbiresi jawékiatinin iorai kopí riki nato Egipto main jakasi noa bekana Jainoax non yoinabaon piti pastobobi moa xoxoyamaitian riki noa neno bekana Jaskara kopí riki miares joni koxi iketian Gosén maintanibires min noa jamanon ixon mia yokati noa bekana akin akana iki
Jaskara ointaananra karibai kaxonra kanchis yoxin ja bebonbires jakonma xinanyabo jato beai Jatian jato iwea beaxa jatikaxbi ja joni meran weíkanai Jatianra ja joni moa ikátiai bebon jakonmabires banetai Jaskararibira ikanti jake winoti ja ramatian yoitima jonibo akin jato aká iki Jesossen titayabi jawen wetsabo
Ja ramatian jaa jonibo jaton akábo jato yoixonti nete senenketianra ja sorhorikea apo ainboribi jain inóxiki janra jato kastiganon ixon Dios yoinoxiki Jara kikinbires ochó mai senenainoax jonike Ja Salomónman jawen onan xinanyaxon yoiai joibo ninkati Jatian rama mato betan itinara ja Salomón xewina iki
Maton akai ja chonkankoniabo westíora Dios menikin Jaskáakin maton jato meniai riki menta roda jainxon meskó pei piti itan meskó bero pitiboribi Jaskarabo akinbira ja atibi keskáakin jato akinti itan ja noiti xinanyaxon maton jato noiamake Jaskati jakonibo iananbikaya ja maton akai jawékibo akin jeneyamakanwe
Jatian jawerato bakenki jawen papan joi senenhaxona iki akin jato aká iki Jatian jabaon yoia iki Ja rekemanra axona iki akin Jatian Jesossen jato yoia iki Ikonxamanra en mato yoiai matobo ikámatianbira jan apo kopí yokákinxonaibo itan tsini ainbobopari ja Diossen jato ikinti netenko jikinoxikanai
Jaskaa kakin Etiopíainoa eonoko baimea nokoa iki Jara iká iki joni koxi koríki koirani Etiopíainoa apo ainbo betan teetai Jara Jerosalénhain Dios rabii katanax moa joribai iká iki Moatianra akátikanai apo betan iká ainbobo koirannai jonibo ainbobo teanaketian jato kaponhakin ja jaskáakana jonibo riki eonoko
Ea riki jodío joni ja Kilikia main iká Tarso jemameax pikota Ikaxbira Jerosalénhainoax ea ania iki Jainxonribira ja Gamalielnin axeaa en kikinhakin ja non rekenbaon esé onanna iki Eara jatíbitian nokon jointiayaxonbi Diosbichores tee axonti xinanyaribi iká iki ja rama netebaon maton jatíxonbi akai keskáribiakin
Jatian mato wanoyabora en yoiai jakonax maton awin betan ninkakanankanwe Jakonxamanxonreskaya ikinkanwe ja ainbobora non kikinhakin méketi iki ixon xinannai kopíbichoma jabora mato aká keskaribiakin jakon xinanya ixon Diossen jabé jamanoxon yoiaboribi iki Jaskáakanwe ja maton orakion jan tsokásatibo yamati kopí Joi akaibaon ati jawékibo
Japekao joá iki ja jonin Bake jatíbi piai itan xeai jatian já akanai naxki itan pae xeaitonin yoinkin Jainxon aríbakanai ja kopí yokámisaibo itan ochayabo betanres raenanai akinbo Ikaxbi ja non aká jawékibo oinxonresa onankanti jake Diossen onan xinanman non aká Ikonhayamai jonibo yoikin aká
Jatian raankana kaxon Jesús yokákana iki Maestro nonra onanke min ikon joibores yoiai Minra ja min jato onanmaibo yoii ikanainbi jato ninkáxonyamakin jaskatax Dios keenai keskati jakantiakinres jato onanmai Jakopira mia non yokatai Jakonrin ja apo kopíati yoiai non meniti Nonki kopíatiki o akáma akin
Diossenra ja jonin Bakeki jakonmaati yoyo ikaibo jaton ochabo moa jato xinanxontima iki Ikaxbi ja Diossen Xinanki jakonmaati yoyo ikax ochaabora jaton ochabo jawetianbi xinanxonkin jenetima iki Diossen Xinanki jakonmai yoyo iti iki ika riki ja Diossen Xinanman akai jawékibo yoii Satanássen akai riki iki iti
Ja senenhati joibora ikai neskati Wanoya itan benoya ixon wetsa betan yoranti ayamawe jato reteyamawe yometsoyamawe wetsa joniki jansoyamawe wetsabo jayata jawékinin keenyamawe iki Ikaxbi ja natobo itan ja wetsa senenhati joibora non senenhati iki Minbix mia noikaata keskáakinribi mibé joni noiwe iki iká esé senenhaxonres
Jainxonribi tsonbi bená aká vino payo bichi chomon nachíosma iki Akábira moa vino paexon ja chomo toá imati iki Jaskatax moa chomo ramíketian ja vinoribi moa yoyokooti iki Jaskánaketianra ja bená aká vino bichi chomo benakanribi nachíti iki akin jato aká iki Tantiti netenbi trigo tsekakana
Jabi Abrahamman yokákin teaboresparia iki Eki sináyamawe miara nokon Dios iki ja akinbichora en mia yokatai nato aká pekáora en mia yokáwetsayamai Jakon jonibo chonkabichores jaketianki min jaweati iki akin Jatian Diossen neskáakin yoia iki Ja chonkatanibires jakon joni jaketianra ja jema en keyotima iki akin
Jaskara chii keska riki ja jana Ja westíora maxkoxoko jawéki non yora meran iká riki koxi jan jatíbi jonibo jakonma imai ikax Ja chii tiri keská non jana meranoax pikotai riki jain masá teneti chii tirikan imaa ikai janra non ikainkobo noa jatíbitian jakonma imati atipanke
Enra mato yoiai jakopí yokámisai jonira moa Diossen jawen ochabo soaxonyona jawen xobon kaa iki Ikaxbi ja fariseora jaskara kayamaa iki Ja janbixbi jakonman xinanmeetai jonira jawemabi banéti iki Jatian ja jawemabitonin xinanmeetai jonira jato mawinbainbires jakon banéti iki akin jato aká iki Jesossen bakeboki orana
Ja mato jaiba kaai joni koxiiba nokóketian abánon ja koxi xinanya Diossenbi noibataanan onísaxon mato akinkin Jainxon abánon ja kárkel meran iká min wetsa pikotaanan ja maton ioai maton wetsa Benjamínribi jaweamayamakin Jatian ea jawekeska bakeoma banéti ikax ibanon jaskarabiribi ea baneti akin jato aká iki
Jainxon en oinribia iki aniparo bexnanxaman chii tiritai betan meskota keská Ja aniparo bexnanxaman kexá ikana iki Diossen menia arpa tsomayabo charókana Jabora ikana iki ja Diossen akinnaton ja onsá yoina jatonharesabo itan ja onsá yoina jisáakin akana rabiamaabo jainxon jawen jane número jaton yoranko ayamaaboribi
Jaskara iken mato masá tenemakanti jawékiboki rakéyamakanwe Enra mato yoiai jatíribi mato xaranmeabora Satanássen amaa tanakin mato kárkel meran anoxikanai jatianra chonka nete senen mato masá tenemanoxikanai jaskara iken ja mato ikai jawékibo mawatai kamanbi tenexon senenhanoxikanwe jatianra ja maton biti jati en mato meniti iki
Jatíbi ja miipekaokea min rarebobo kaiaxa kikínbires icha ikax mai pototii icha ikanti iki Jaskataxa bari pikotaio itan bari jikiaio boaxbo janoxikanai Jatian jatíribibora nete senenao itan nete tsisenenaobo boax janoxikanai Jainoax mia kopi itan ja min rarebobo kopíra jatíbi jonibo Diossen jato jakonbires imati iki
Sakerdotebo ja Ibon tee akaibo winikanwe xepóti itan jainxon yoina menoti jemaorixon yokákanwe Min jonibaon ocha xinanxonyamawe Ibó min joniboki tsoabi xiromayamawe wetsa mainmeabaon jatoaresnaketian jato amayamawe  Maton Dioski jawerano iki Ikira ja ikon Dios onananma jonibo inake Ibon jawen jonibo jakiribi jakonhati yoia
Ikon riki ja non onanyamaa iká ikon joi ikonhaxon non chibanai kikin ani jawéki Kristora nato neten joni keska joá iki Diossen Xinanmanra noa onanmaa iki Ángelbaonra oinkana iki Jatíbiainra jawen joi ninkakaata iki Ja joi ninkáxonra jonibaon ikonhakana iki itan Diossenra naikanxon jakonhakin bia iki
Jawe iresaipanon ja Korazín jemamea jonibo betan ja Betsaida jemamea jonibo Ja matoibaxon en aká keskáribiakin ja Tiro jema betan Sidón jemanxon ratétibo en aká iketianra moabires jainoa jonibaon jaton jakonma xinanbo akonkin jenetaanan Dios ikonhaax ja masá xinankin sawekanai xaxa chopa saweax chiimapobaon mapokookeankana iki
Nokon wetsabo wetsabo betan jakonmanin yoinyananyamakanwe jaweratoki jawen wetsaki jakonmaati yoyo ikai iamaxon jawen aká jawékibo yoixoni iitai jara Diossen eséki jakonmai yoyo iananbi ja meran yoiai joiboribi jakonmaakin yoii iitai Ja esekan yoiaibo jakonmaakin yoiira jan yoiaibo senenhatitianbi ja esé meranxon jato jakonmaires mia iitai
Jaskara iká ikenra bebonbires kastigamekanti iki ja Diossen Bake moa ikonhayamakin jamatai keskáakin akaibo itan jawen jimi noa kopí chíkoni ikonhayamaibo jainoax jan noa noia Diossen Xinanki jakonmaibires yoyo ikaibo Ja jimi riki ja senenhabekonti joi aká jan onanti imai ja meranxonribira jabo jawenabobiribi jato imaa iki
Ja José moa mai kini meran potabaini boax jawen wetsabo pii bokana iki Ja pii yakáxon oinkana Galaad mainmeax Ismaelita jonibo jaton kamellonin peyakaabo bekana iki Ja jonibora iká iki inintinin maroaibo ixon Egiptonko meskó inintibo boí ja bokanai iníntibora iká iki Bálsamo mirra akin akanai iníntibo
Ja senenhabekonti joi yoikinra Diossen Abraham yoia iki jaton jakina rebichibo xatekanti Jaskara kopíra Isaak pikota posaka nete senenketian Abrahamman jawen jakina rebichi xatexona iki Isaakninbiribi jawen bake Jakob pikóketian axona iki ja Jakobninbiribi jawen bakebo pikóketian jaskáaxonribia iki Jabo ikana iki non chonka rabé reken papaxokobo
Jain kati ea Diossenbi oinmaa ikax ea jain kaa iki Kaax nokóxonra jonéxoko tsinkixon ja joi akaibaon koxibo en jato yoixon onanmaa iki ja jodíoma joniboribi en jato jan kixpinti joi yoiai Enra jato jaskáakin onanmaa iki jawekeska ikax ja en tee akábo yankabires en aká inaketian
Jatian nato jawékibo jaskara ikenra ja Kriston jimikaya bebonbires atipana koxia iki Ja Kristora jatíbitian ja Xinanman imaa ochaoma ikax janbixbi Dioski menikaatax mawata iki Jawen jiminra noa jan mawátiain boti non xinan meran iká jakonmabo noa soaxonai jaskáxon ja jatíbitian jaa Dios non tee axonon ixon
Ikaxbi jaskatibo basima mato onitsapita pekaora Diossenbi jakiribi jakonhati iki jainxonra ponté xinanya itan koxi xinanya mato imati iki jainxonra moa jakibi kikini koxia mato imati iki Ja Diosbi riki jawen ani noimisti xinanman noa kenaa ja Jesokristo betanbi jawen keyóyosma jakon netenko jaai noa bokanon ixon
Kakinbi Levikan Jesús jaonmea onanaiboyabi jawen xobon pikinnoxon jato ioa iki Jatian jain jato betanribi icha joni bokana iki apo jato kopí yokáxonai jonibo itan wetsa ochaya joniboribi ikana iki ja Jesús jaonmea onanaiboyabi pii ikanainko jato betan yakákana Jatian jato chibani bokanabo ikana iki kikinbires icha
Jainoax ikanti jake jakon jawéki aká kopibo jato onankanabo jaton bakebo jakonhakin koiranxon aniaibo iká iken jawen xobon bekanketian jato jakonhaxon biai iká kopí jabé joi akaibo jato akinnai iká iketian jainxon ja onitsapitaibo jato akinnai iká kopí itan jatíbi meskó jakon jawékibo akai ainbo iká iketian
Ikaxbi westíora jawékira nokon keenma iki Ja Jezabel janeya ainbaon jakonma jawéki akainbi maton jaweayamaitian Jara ikai janbixbi profeta ainbaon xinanmeeti Ikaxbira paranhanan nokon tee akaibo jawen esé onanmakin akai jato neskáakin ja wetsabo betanbires yoranti itan ja ikonma diosbo yoina retexonkana nami pitiboribira ochama iki akinbo
Ja ninkataibaon ninkakanwe ja Diossen Xinanman joi akaibo yoiai Jaweratobaonki atikoma jawékibo janharesai jabora maná jeneya joné pan en jato pimati iki itan westíora joxo makanxoko bená jane wixáya en jato meniti iki Jara tsonbi onanyamake ja makan biaitoninresa onanke Tiatira Jemamea joi akaiboki kirika bomaa
Jato jaskáakin yoia ja raanabo betan ankianobaon ja joi akaiboyaxonbi xinankana iki jato betan iká jawetii joi akaibo katóxon Pablo betan Bernabé Antiokíain kaaitian jato betan raanti Jaskáxonra katókana iki Jodas jawen wetsa jane Barsabás jainoax Silas Jabo ikana iki ja joi akaibo xaran kikin joniakin xinankanai
Jaskara iken westíora senenhakanti esé Josekan pikoa iki Ja pikoa eséra iká iki ja bimi tsekakana pichika tsamáinoa westíora tsamá faraón menikanti jake iki iká Ja jaskáakanti yoini eséra rama kamanbi jaréske Ikaxbi ja sakerdotebaonresa jaton wainkonia tsekaa jawékiatibo faraón meniamakana iki jaton maibo faraónman iboaama iketian
Matonra akai ja mentankonia aníssainoa itan ja komino maton tsekaa chonkankoniabo westíorabo Dios menikin Ikaxbi ja esé meran iká kikinxaman ja senenhati joikaya maton senenhayamai Ja iki itibi keskati jati noixon jato jatíbinin akinti itan Diossen yoiai keskati jati Jakaya riki ja wetsa jawékibo aríbakinbi maton senenhati
Jaskara ikenbira non onanke ja Moiséssen esébo senenhaibi tsoabi ochaoma keská iti atipanyamaa Jesokristo ikonhaxpari riki noa jaskara iti Ja kopira nonribi Jesokristo ikonhaa iki noa Diossen ochaoma keskábo oinnon ixon Irake jakopires riki noa jaskata ja esébo senenhaa kopíma Tsoabira esé senenhaax ochaoma keská iti atipanyamake
Jaskara miaxaman nokon reken bake ixonbira aká iki ea min akonbireskin jakonma xinanmakin Ja jakonma min ea xinanmaara iká iki nokon onan awin ea teanaanxon Jakopíra rama moa nokon reken bakema keská ikax aniparo jene jawen keenaobiribi boí iitai keskáres ikax mia minbix koirameyamaa iki akin aká iki
Jaskara iken ja maton ea yoiaboki ikon iki ixon onanoxonra rama en mato neskáai Ja faraónbicho riki neno ikábaon joni koxi Jakopíra en mato paranyamakin ikon mato yoiai maton onannon ixon ja faraón janebainkin en mato yoiai Ja joyamaa maton wetsa chiní neno beyamaaxa mato jawekeskataxbi nenoax kayamai
Ikaxbi ja maton wetsa chiní baneta maton yoiibatara jakiribi jokin maton ea bexonti jake Já maton beketianparira en mato ikonhati iki ja maton yoia joibo ikon iká Ikaxbi ja maton yoiabo senenhayamaaxa mato mawáti jake akin jato aká Ikonrake non abánon ja min yoia keská iki ikana iki
Ja nokon namá meran en oinnara noa iwanke wainko kaxon trigo taxtei noa tsamata Ja taxtexonra non awanke senbóakinbo nexapakekin Jatian ja nokona en nexaxon rakanara iwanke weniinakainax pontéxaman chankati Ja nokona jaskáketianra ja matonabiribi iwanke ja nokon trigo senbó en neaa chankataori boax ja manaon beóbaini akin
Westíora joninra aká iki jawen wainko ova banakin Jaskáaxonra ja wai katemakin chiketa iki Jainxonra ova potsiti xanka nachina iki Jaskaáxon westíora torre aká iki jainxon koiranti Jaskáayonxonra jaweti teetai joni jawen ova wai menia iki jain teekanon ixon Jato jaskáa pekáo ja wai ibo ochó kaa iki
Jaskáakin en mato jatíbi xinantira jakon iki mato ayorakin xinanni jaa ixon itan jawen jakon xinanman ea Diossen akinna iketian ea kárkel meran iken iamax ja bená join paranan ikin ja joira ikon iki ixon ja joni koxiboribi en jato yoiaitian ea akini mato jatikaxbi ebetanbi iká iketian
Jaskáakinbo joni koxibaon xinankanaitian Jesossen jato aká iki neskáakin Ikonxamanra en mato yoiai maton onannon ixon Jawen keena keská ati ea Diossen raana ixonra nokon xinanmanbi en jawebi ati atipanyamake ja Diossen Bake ixonkayara jan xinannai keskáribi en xinannai Jaskara ixonra ja nokon Papan keena keskábores en akai
Jainxonribira maton onanai ja Rot moabita benomaata ainbo en awinhakin biai ja main jawen bene wayonman jane jatíbi jonibaon jane iká kirikain Mahlón iká toxkotima kopí Jaskáara ja Mahlónman jane jawen kaibobo xaranmeax keyotimaa iki nin nato jemameaxbi xinanbenokantima iki Mato riki rama ea onanabo akin aká iki
Ja Tito nokóketianbichora noa jaskáyamaa iki maton akinnaton jan koxi xinan bia kopíribira noa iká iki Janra noa yoia iki maton akonbireskin noa oinkasai Jainxonra noa yoia iki mato winotabo kopí akonbireskin maton masá xinannaibo jainxon ea kopi masá xinanni mato ikanairibi Jaskarabo ninkataxa ea ikonbiresi raroa iki
Jatíbiainoa jonibora sinákanke ikaxbi min siná netera moa nokóke ja mawatabo jaton akábo min jato yoixonti nete Jatianra min tee akai profetabo jainoax min katota jonibo miki jakonhakin xinannaibo ibanon kikin iamaax kikinmabo inonbira jaton biti jawékibo min jato meninoxiki Jatian ja mai ramiakaiboribira min jato jakonmanoxiki akin
Jaskara ikenbira ja nokon papaxoko Abraham betanbi Isaaknin Dios jakon ixon ea noibaxon akinna iki Jaskati kikinbiresi paxkinyonon kaman teetaitian ea Diossen akinnabo oinnama ixon itan namáketian Diossen notsinama ixonra moabires jawebioma inonbi min ea raankeana iki akin Jakobnin aká iki Jakob itan Labánman ja senenhabekonti joi aká
Jaton diosbiribi yoiira ibirakanai ikibo Jaskatibora yoyo ikana iki ja Jesúskiriti iká joibo itan ja mawábo jiritikiri iká joibo Pablon jato yoiaitian Ja Epikúriosbaonra jato onanmakana iki raro iti itan non keena keskáres atikaya bebonbires jakon Ja Estoikobaonra jato onanmaa iki jatíbi jonibo jakonma anaketian jatonbinix koiranmeeti Diossen imaama
Mia Jodá Diossenbi joni koxi imaa iketianra tsonbi min toan wetsa koxi imati yamake Jainoax ja koxi jikimaxon mia menikana mia jaki koxiti kekótiribira tsonbi mia bichinti yamake Jawetianki ja nato neten jatíbitian apo iti joni joai jan joxónresa ja kekóti mia bichinnoxiki Ja joniribira jatíxonbi jawen joi ninkáxonoxikanai
Non riki jawe jakonmabi akáma Ikaxbi jawekeskaakinxaman yoiananra miabira non ikonhamatiki non jakonma jawékibo akáma ixon non mia yoiabi min noa ikonhayamaitian Ikaxbi Diossen oinnaribi moa non jakonma jawéki akona ikaxa ja jaibakea min kenpo meraa betanbi jatikaxbi noa min kikinhakin yanka yonotibo iki noa bokanai akin aká iki
Jatian ja kimixa nete itin iká iki faraónman pikóni nete senenai Ja nete senenketian jawen joni koxiboyaxonbi faraónman fiestaa iki Jatian ja fiestanko bekanabo bebonxonbi faraónman aká iki ja kárkel meran niakana jan jato xeamaibaon joni koxi betanbi jan jato pan axonaibaon joni koxi kárkel meranoa jato jeman pikomakin
Jainxon meskó onsá jawékiainoaboribi min ángel min ea koiranmaa iki Ja kopí ea keenai riki ja Diossenbiribi nato bake rabéki jakonhakin jato xinanxontin Jabo jaskáa kopíressibira nokon janeyabi Abrahamman jane itan ja Isaaknin janeribi jatíbiain jakon ninkakaanoxiki Jaskara ikenra nato bakebaon chiní bakebo ikonbiresi kainoxikanai akin jato aká ki
Ja min papan Diossen mia akinti kopíra en já iráke akai Já riki jatíbi atipana Dios jaskara ixonra jawen jakon xinanman mia jakonhati iki Ja naikanmea jakon jawékibaon itan ja aniparo chichokea jakon jawékibaonribira mia jan jakonhati iki Jainoax ainbobaonribira jakonhakin bakeataanan jakonhakinribi jaton bakebo jawékiamakin jato aniakanti iki
Moa jaskáa pekáora Abraham jawen jakina rebichi xatexonkana iki ja ikonhaax jaki koxia iketian moa Diossen jawetianbi ocha ayosma keskáakin imaa onanti inon ixon Jaskarainoaxa iká iki ja Abraham jatíbi jaton jakina rebichi xatéoma ixonbi Dios ikonhaax jaki koxiaibaon papa baneti Jakopira rama jaboribi Diossen ocha ayosma keskáakin oinnai
Tsonki ja jainxon Dios yoina menoxonti janebainhanan jawéki ati yoiai jara senenhayamaabi jawemabi iki ixon Ikaxbi ja jainxon Dios yoina menoxontiainko ja Dios menikana jawéki itina janebainhanan ati yoiakaya iki akonkin senenhati ixon Jain Dios jawéki axontira iká iki ani jan perakanxon yoina itan wetsa jawékibo Dios menoxonkanai ikax
Jaskara iketian ja matoiba iká jakonma akai joni moa mato betan imayamakanwe ja jakonma levadora potati keskáakin jaskatax ja bená pan levadoraoma akana keskáxamanbo mato ikanon Mato riki ja ikonkon Paskoatian pikanai levadoraoma pan akana keskáxamanbo jatian Kristo riki ja Paskoatian retekani Kordero keská jara menikaatax noa kopi mawata iki
Jatian jaskáati yoia ja Jakobnin karpa xobonkopari Labán jikia iki jawen jawéki benai Japekáo kaax Lean karpa xobonko jikiribia iki Jatian ja kimixa itin jaton yanka yonotibaon karpa xobon jikixonbi jawe jawékibi ja rabiti aká nokoyamaa iki Jaskati xobobotiibi benaatankinbi jawe jawéki nokoyamaax senennainbi jawen bake Rakelnin xobon jikiribia iki
Ramara ja en mato yoiibea jawékibo ichama join en mato yoiai nokon wetsabo ja Dios rabii tsinkitax jatíribibo salmosbo bewakanwe wetsabaon jato joi onanmakanwe wetsabaon Diossen mato onanmaabo yoikanwe wetsaresibi joibaon yoyo ikanwe jatíribibaon ja yoyo ikanai joibo onantiakin jato yoikanwe ikaxbi jara iti jake jatikaxbi noa xinan meran koxikanti
Noaboriki Kriston yonotibo iki rabíkanaitianra Eakaya jato bebonbires jawen yonoti iki neskatibo yoyo iki onanma joni ikai keskati ikíbi Enra jaton aká bebonbires jakonhakin jawen tee aká iki jainxonra ichabiresakinribi ea kárkel meranbo akana iki jainxon jato akana bebonbires ea rixkikana iki jainoax ichabiresiribi mawáti onsá meranbo ea iká iki
Jainxon yoiribikanai Jawékiati riki non poko meran boai jatian ja non pokobiribi iki non jawékia jain boai iki Jara ikon iki ikaxbi ja rabébira keyoti boaibobires iki Jatian ikonma jawéki riki non yoran wetsabo betanbires yoranti ati ja non yora riki non Ibona jatian non Ibo riki ja non yorana
Ja onsá yoina min oinnara moatianbi japaonike ikaxbi moa yamake jaskara ikaxbira ja ani mai kini meranoax moa pikóribiti iki jawen kikini keyotiain kaamatianbi Nato nete joninontianbi nato mainmea jonibaon ja jati kirika meran jaton jane yamaabora ja onsá yoina moa mawatax yamaa iitibi jiriax jakiribi pikóketian oinnax ratékana iki
Ja xaranhakin raxota jiwi ponyanbo bexon jain yoinabaon bexon onpax xeai ponté nichinpakea iki Ja xaranhakin raxota jiwi ponyanbo nichinkinra Jakobnin xinanna iki neno onpax xeai bexon yoinabaon ja oinxon yoranara ja jiwi raxota jisáboribi bake pikóti iki ixon Jainxon onpax xeai bexon ja jiwi xokaa sionyabo oinhananbi ja yoina jimiabo
Jatian ratékin Jakobnin jawen bakebo neskáa iki Ja maton wetsabo bokinra akai maton ea jato keyonanpakebireskin Ja Josépari maton aká iki manómakin Jatian ramabiribi maton ake Egiptonko ioxon presoakanketian Simeón potabeirankin Ja senentiainbi rama ja Benjamín boribakasi mato iitai Ja maton wetsabo maton jaskáaitoninra akai maton jatíbitian ea jakonma imakin akin
Diossenra aká iki jawen bake Jesokristo non toan mawámakin jawen jimi chikotaton non ocha akábo noa xinanxonyamanoxon Jaskara kopíra rama noa ikai non Ibo Jesokristo ikonhaxes non ochankoniax noa xabakaati Neskara jawéki aketianra non Dios onanna iki jawen yoia jawékibo jan senenhai Jakopira ja moatian non ocha akábo noa xinanxonyamaa iki
Jatian Jakob yoyo iki iitibi bewakeeinakainxon ja Rakel jawen papan karnero ichaya joai meraa iki Ja Rakel iká iki Labánman bake ja Labánbiribi iká iki jawen titan poi Jaskáakin onantaanan jatianbi ixto kawanxon jan pozo mapoa makan weranxon ja pozo kepena iki Ja kepenhanan jawen titan poin yoinabo onpax xeamaxona iki
Ikaxbi mato riki Diossenbi katota rarebobo ja Apon tee axonai sakerdotebo Dioski menikaata jonibo jawen jonibo itiakin Diossenbi biabo Neskarabora mato imaa iki ja jakonhira tee Diossen akábo maton jato yoinon ixon Janra ja ocha akí yamé keska meran mato iikanainbi ja jakonhira joé keska meran ikanon ixon mato kenaa iki
Nonra ayorakin onanke ja wetsa jonin yonoabo axonai ikaxa moa noa jawen yonoti ikai jan yoiabo senenhaxonai ikax Jaskáribi riki nato jawéki Itiki ja ocha maton jaskáakin iboamaa jatianra jawen keena keskábores axonai ikax mato mawáti jake Jatian Diosbiribi maton Ibo iketianra mato jakonhirai jaax ocha ayosma keskáxamanbo mato jati iki
Jato bero chopexonai keskáakin min jato xinanmanon ixon yamé keska meran moa jayamai joé meran jakanon ixon jaskatax moa Satanássen jatoaresabo iamakanon ixonribi jaskáaxon ea ikonhaketian Diossen jaton ochabo moa xinanxonyamanon ixon itan ja nokon jonibo en jato benxoaxona jawékiboribi bikanti kopí akin Namá keska meranxon ati yoia Pablon senenhaa
Ja min yoinabo bakix jakonxamanhakin en mia axonpakea oinxonparira min onanti iki en mia atikeskabiakin jakonhakin axonabo Ikaxbi jaweratoxamanborin nokon yoinabo ixon oinkaskinra min aresti atipanke Ikaxbi jawetianki ja nokon yoinabo ikainko benakin joxoxaman rania itan rayanmetani rania yoinabo min merai jatianparira min onanti iki en mia yometsoaa akin aká iki
Jaskara iken ea nokon anibaon aní bebonbiresa mia nokon bake iketian Diossen mia jakon imanon ixon en mia Dios yoixonai Ja moatianbi japaoni keyá manain iká jakon jawékibo min oinnai bebonbiresa Diossen jawen jakon xinanman mia jakonhanoxiki Mia José riki min wetsabo xaranmea Diossenbi mia katota akin aká iki jawen papan
Ja atikoma jawékibo janharesabora jan nokon Diossen xobo koxia nichínti keskábo en jato imati iki Jainoaxa moa jawetianbi pikókantima iki Jato meranra ja nokon Diossen jane en wixati iki Jainxon nokon Diossen jema ja naikanmeax joái bená Jerosalénman janeribi en wixati iki Jainxonra jatokiribi ja nokon bená jane en wixati iki
Jainxon en oinribia iki ja rabé chonka chosko yakátinin ja ani yakáti kateaketana Ja yakátibotiibi iká iki westíora ankianobo yakata Jabo ikana iki joxoxaman chopa saweyabo itan orobires maiti maiyabo Ja rabé chonka chosko ankianobo neno yoiai riki ja chonka rabé israelbaon reken papabo itan ja chonka rabé raana jonibo yoii iká
Ikaxbi jakiribi joríbakinra ja banéibata maton wetsa chiníxoko maton ea bexonti jake Já maton beketianparira en ikonhati iki ikon jakon jonibo ixon maton ea paranyamaa Jatianribira ja neno en mato banenanhibata maton wetsa en mato pikoxonti iki Jainoax jatianribira jakonxamanax neno mato jawékininbo maroti iki akinra noa aibake akin akana iki
ja pichika itin iká iki ónike ja sokota itin iká iki kornalina ja kanchis itin iká iki krisólito ja posaka itin iká iki berilo ja iskon itin iká iki topakio ja chonka itin iká iki krisoprasa ja chonka westíora itin iká iki jakinto jawen chonka rabé itin iká iki amatista makanbaon raoa
Jatian Esaúkan moa oinna iká iki jawen papa Isaaknin ja Jakob Diossen jakonbires imanon ixon moa Dios yoixona Jaskáakin senenhaxon Padán aramhin raana iki jain kaax wanonon ixon Jainxonribi ja Dios yoixona pekáo yoia iká iki jawekeskáaxonbi Kanaán ainbo awinhakin bitima Jatíbi jawen papan ja Jakob jaskáabo moa Esaúkan onanna iká iki
Ikaxbi ja Adán ochaketian iní keskama riki Diossen jawen jakon xinanman noa akinna Westíora jonin ocha kopíra icha jonibo xinan meran mawatabo ikana iki Ikaxbi ja westíora joni kopíres noa Diossen jawen jakon xinanman jawe kopímabi noa jakonhaara bebonbires jakon iki jan jatíbi jonibo jakon imati ikax Ja iki non Ibo Jesokristo
Jatian Herodes iká iki ja Tiro betan Sidónhainoa joniboki sinata Jatoki jaskata ikenbi xinan akáx já raeakasi jaiba bekana iki Jatianra jatoki jakon xinanxon Blaston jato akinna iki Jara iká iki apo Herodes betanbi teetai joni koxi Ja jonira Herodes yoimakana iki moa jabetan jakon inoxon jawen mainmeabichores jaton jawékiatibo biai kopí
jatíribibo jato imai jaskáaxon ratéti jawéki ati atipana koxiabo jatíribibo jato imai Diossen xinannai jawékibo jato yoiti onan xinanya jatíribibo jato imai ikon xinan itan ikonma xinanbo onanai iti onan xinanya wetsabo jato imai wetsaresibi join yoyo iti onan xinanyabo jatíribibo jato imai ja wetsaresibi join yoyo ikanaibo jato onantiakin yoiti onan xinanyabo
Jaskara iketianra ja maton wetsa chiní biti maton westíora raanti jake Jatian mato neno banetaibobiribira ja maton wetsa chiní beai kaman en mato xepoti jake Jatianparira en mato ikonhati jake jatíbi maton yoia joibo Ikaxbi jaskáati en mato yoiabo maton senenhayamaketianra en onantiki paranaxon non jema oinni mato joáres akin jato aká iki
Eara ja nokon koxibaon yoia joi jato senenhaxonairibi ixon onanke jatian earibi iki ja sontárobaon koxi Jawetianki ja westíora sontáro en jain katanwe akin akai jatianra akai Jatian wetsabiribi en neri jowé akin aká joái jainxon jawetianki ja nokon yonoti nato ea axonwe akin en akai jatianra ea jan axonai akin aká iki
mia neskáakin yoiti Ja min wetsabo mia ramiax miki ochakana ikenbi moa jaskara jawékibo jato xinanxonyamawe iki ja non papa iká Jaskara iken rama mia non yoiai riki mia non jaskáakin ramiabo ikenbi moa nokiakin min ramiakin xinantima Noaboribira min papa Jakobnin Diossen yonotibo iki Jaskáakin ja raankanatonin rebéstankin José yoia winipakea iki
Neskara jawékininra noa onanmai ja Profetabaon yoini joibora kikin ikon iki ixon ja joira maton kikinhakin ninkáti jake Jatian ja joi riki ja yamé meran lamparin joén tenai keská jan maton jointi tenai ikax moa nete wixtin pikókin jawen joekan tenaa keskáribi Ja nete wixtin pikotai iki iká riki ja Jesokristo joti yoii iká
Jaskara ikenra ja Diossen jaskara imanoxon Abraham yoini jawékibo jawen chiní bakebaonribi nokoti kopí moa Diossen jawe kopíbi jato yokáyamaa iki ja ikonhaax jaki koxitires iketian Jaskara jato imanoxon yoinira ja esé senenhaibaonabichoma iki jara ja Abraham iní keskati jawen joi ikonhaax jaki koxiaibaonaribi iki Jaskataxiki ja Abraham jatíbi Diossen joi ikonhaibaon papa baneta
Jabo riki Israelnin chiní rarebobo jawen jonibo inon ixon Diossen katotabo jabokayara aka iki Diossen jawen bake itiakin jato imakin Dios iká iki jato betanbi jawen koxi jato oinmaa iki jainxon jato betan senenhabekonti joi aká iki jawen eséribi jato menia iki jato onanmaa iki jaskáxamaankin já rabitibo jainxon wetsa jawékibaon akinoxonribi jato yoia iki
Ja ikonxaman Diossen jonibo riki jaton jakonma xinanbo moa jenetaanan jawen esekan yoiai keskati jakanabores Diosra tsoaborin jaton jakina rebichi rextéyabo ixon jato benai iiamai jara keenai jaton jointi meran moa jakonma xinan yamaax moa nekebi jakoni jakana jato ointinin Jaskara ikana oinnaxa kikinni jaton benekin jakon jonin jato Diossen rabiti iki maton jato jaskayamainbi
Ja Isaak jain kaax jainkora iká iki ja moatian jawen papa Abrahamman jawen jonibo jain jato pozoamani Jaskara ikenbi iká iki ja filisteo jonibaon ja pozo mai bochoaxon jato xeponankana Jaskara ikenbi ja Isaaknin jakiribi jain kaxon jawen jonibo ja pozo benaakin jato mai nawemaribaa iki Jaskáaxon jawen papan janeni janenribi ja pozobo apakea iki
Jaton papa jaskáketian neskáakin yoikana iki Ja joni koxin meskóakinbo noa yokáketian riki non jaskáakinbo yoia Jixaman jaskarabo yokákin noa aká iki  Maton papaki japaria Maton wetsa neno joámaki jaríbaa akinbo Jatianra nonra onanyamaa iki jaskáakinbo yokáboxon ja maton wetsara maton ea bexonti jake akin noa ati akin jaton papa akana iki
Jainoax ja ramatian jaa jonibo jaton akábo Diossen yoixonti nete nokóketianra ja nete senenainoa apo ainboribi jain inóxiki Diossen mato masá tenemanon ikax yoyo iki Jara kikin ochokeaxbi joá iki onan iketian Salomónman esé ninkati Jatian mato xarankaya ja Salomón iní bebonbires ikenbira maton jawen esé ninkáxonyamai akin jato aká iki Yoxin ja ipachoainko banéribiai
Ja nokon papanra jayá maxkakinbi ea aká iki jan yoia joibo en senenhaxonai onanti inon ixon Dios janemataanan ea neskáakin yoikin Moa en maxkaketian ja Kanaán main iká kininko ea miinnoxon bonoxikanwe akin Jakopíra ea keenai faraón maton ea jaskáakin yoixontin Ja kini meran nokon papan yora moa niaaxa ea joríbatiki akin jato aká iki
Jaskara iken nato Egipto maira moa miki en jenea iki Jakopí ja Gosén maira jakonxaman iki jain jato imawe Jawekeska ikaxa jato xaran jati atipanke min onanna akonkin waka koiranti onan joni Jaskara jonibo jaketianra ja jonibo min imati jake yoina koirannaibobiribi iti Jatianra nokon yoinaboribi jawenayabi koiranon ixon en jain imati jake akin aká iki
Jatian Tiberio iká iki moa chonka pichika baritia ja icha mai iboaa apo jikia Jatian Jodea mainbiribi iká iki Ponkio Pilato jaton joni koxi Jainoax Herodesbiribi Galilea mainmea joni koxi iká iki jatian ja Herodesnin wetsa Felipebiribi iká iki Itorea betan Trakonite mainmea joni koxi Jainoax ja Abiline main jaton joni koxi ikáribi iká iki Lisanias
Papa iti iki jawen bakeki jakonmaati ja bake benbobiribi iti iki jawen papaki jakonmaati ja titabiribi iti iki jawen bake ainboki jakonmaati ja bake ainbobiribi iti iki jawen titaki jakonmaati ja rayos ainbobiribi iti iki jawen baban ewaki jakonmaati ja baban ewabiribi iti iki jawen rayos ainboki jakonmaati akin jato aká iki Jaskarabo ikaitian oinxon onanti
Ja ángelbo iní keskaribira iká iki ja Sodoma betan Gomorra jeman iká jonibo itan ja patax iká jemabaon ikana jonibo Jain jakana jonibora ikana iki yorantinin koríki biaibo itan ja atimabo betanbires yoranti akí cheakanabo Jaskara kopíra Diossen ja jatíbitian keyóyosma chii jatoki pakéxon jatíbi jato keyoa iki Jaskara winókani jawékibaonra jaskáxokonaketian jatikaxbi koiranmeeti jato onanmai
Ja Dios ikonhaax mato jaki koxia riki oro keska ja orora akanai jabiresxaman onannoxon chiikan tanakin Jaskáribiira ja Dios ikonhaax jaki koxitaanan ja tanakaati jawékibo teneax ja maton ikonhaa jawéki ja oro winoa jakon itiki Jaskáakinra Dios ikonhaa ixon ja tanakaati jawékibo winoa iken Jesokristo joxon jakoinra mato iká iketian mato rabinoxiki jainxon kikin joniboakinribi mato oinnoxiki
Jatíbi atipana Ibonra yoiai Maton ocha akábo mato yoixonira ea joti iki Enbi onanna ixonra yobé jawéki akai jonibo en jaton jakonma yoixonti iki wanoyanixbi teamisaibo ikonma ikenbi jansoi ikon riki ikaibo teemaxonbi jato kopíayamaibo benomaatabo betan kachianabo jato ramiaananbi yonoaibo wetsankoniax joá jato ramiaibo itan eki jakonmaibo jabora jaton jakonmabo en yoixonti iki Chonkankonia westíorabo meniti
Jaskata basi iitira Jodakan awin moa mawata iki Ja Jodakan awinra iká iki Súakan bake ainbo Jaskáakin jawen awin mawámaax iiti moa jawen onís xinan tantipakeaxa ja Jodá kaa iki Timnat akin akanai jemanko Ja jemanribira ikana iki jawen yoina rapéstexonai jonibo Jatian jain kaaitianra ja jabé raenanai joni Hirá jabé kaa iki jara iká iki adolamita joni
Ja rama miiba joríbaxon mia non yoiai riki paranbainkin mia non akaima Ikon jaskarakon iketian riki mia non jaskáakin yoiai Noabo riki moa kikinbires koríkiomabo Jainxon ja noa jayata jatíbi non yoinaboribi riki keyokin moa non mia meniabo Jaskara ikaxa rama moa jaxaman mia non meniboti jawékibo moa yamake Ja texea jawékibicho riki non mai betan non yorabichores
Jaskati ja yora rakana oinnax Egipto jonibo ikonbiresi onisi winikanaitian Kanaán jonibo ikana iki Ja egipkiobaonra mawá miinkin onantixamanhakin akanai jaton noia joni koxi mawata beaxa ibirakanai iki Jatian jaskátaanan ja jainoax jaskákana janekana iki Abel misraim akin Abel misraim iki iká riki Egipto jonibo jainoax onisi winikani iki iká Ja jaskáakin janekani riki Jordán paro keiba iká
Jatian jaskati kakinra jawen awinboyabi jawen bakebo jainoax jabé jaaboribi tsinkitaanan jato Esaúkan ioa iki Jaskáribiakin ja Kanaán main inontian bia jawékiboyabi jawen yoinabo keyokin boá iki Jaskatax jawen wetsa betan moa ochóananbekona iki Ja Esaúra jaskati maea iki moa jawen yoinabo kaia ikax jainxamanbo moa waiati yamaketian oinnax Jaskatira jawen wetsaibakeax Esaú pikota iki jainbicho itikoma iketian ointaanan
Jatian ja onsá yoina betan janso profetara yatankana iki Jabo iká iki já bebonxon ja oinxon onanti ratéti jawéki akábo Ja ratéti jawéki axonbora ja janso profetanin ja onsá yoinanin jane betonkoain akáyabo itan ja jisáakin akana rabikanabo jato parana iká iki Jainxonra ja onsá yoina betan ja janso profeta jiriabi ja chii ian azofreya tiritainko jato potaa iki
Jain iká iki westíora jainxon inkienso menoti orobires akana itan ja senenhabekonti joi aká jan onanti imai bonanti oronbires jatiobi sikaaketana Ja bonantiain iká iki oro akana westíora jarra maná napokoya jainribi iká iki ja Aarónman kekoti jakiribi xoxoa itan ja senenhabekonti joi aká jain wixakana tablaribi Ja manára iká iki trigo bero keska Jara pan axon pikanai iká iki
Ja min wetsa nokon bakera jawekeskáaxonbi en mato raanxonyamai Oinwe ja min wetsa José iki moa mawata yama Jatian ja min wetsa Benjamínbicho iki rama neno ebé jaa Ja maton wetsa Benjamínribi maton ioa kaaibi jakonma winóketianki mato jawe iti iki Ja nokon bake chiní maton boxon jaskámaa kopíra ea yosixoko ikax iti iki jaskaraton masá xinanni onisi mawákasi akin aká iki
Ichabiresira ea ochóbo kaa iki paro onsábo ikenbira ea xitata iki yometsobo onsábo ikenbira ea wínota iki Jainxon nokon kaibo jodíobaon itan wetsa jonibaon ea ramiakanti onsáboribi iká iki jainoax wetsa jemankoxon ea retekanti onsábo ikainbi ea winota iki wetsankonbo kakin itan aniparonbo kakinra onsábo en tenea iki jainoax ja jansoi noara Diossen joi akaiboribi iki ikaibaon noa ramiakanti onsáboribi iká iki
Jatian Esaú iká iki neskati Akontibi Jakob akin maton janea riki Ja joni riki janso itan paranmis joni Janra natoyanix moa rabéakin ea paranai Ja reken bake iketian nokon papan ea meniti yoiabichoma riki ea jan bichina Ja rama ea jan bichinribia riki Diossen jakonhati jawen jakon xinan Jaskara ikenki rama min earibi Diossen jakonhanon ixon ea Dios yoixonti atipanyamaa papá akin
Eara mia onanmatin keena iki jawekeska ikax miara marotininbira keenti iki ixon ramabira min biti atipanke neno nobé ikábo bebonbi itan nato jemamea joni koxibo bebonbi jabaon onannon ixon Miara Eliméleknin ochómakea rarebo iki jaskara ixonra jawen mai min marokin biti iki Ikaxbi mia maroyamakinra ea min onanmati iki jaskarabo jato akinti kopíra ea mii pekáokea iki akin Jaskáa ja rarebonin yoia iki
Jatian Jakobo Pedro jainoax Joan jabo iká iki Jerosalénhainoa jatíbi joi akaibo jato koxikiinabo Jabaon onanna iki Diossenbi nato tee ea menia Jaskara onanxon Bernabé betanbi ea mexakonkana iki Moa jaton akai teeribi non akai kopí jabaon jakonbires xinannai non onannon ixon Jaskara jaton xinan jakonbires ikax jabo jawe iamakana iki noabiribi jodíomabo joi yoiai iken jatian jabobiribi jodío jonibo joi yoiai ikax
Jainxon en oinna iki ani yakatibo Jain yakákana iká iki ja akana jawékibo jato yoixonti koxi biabo Jainxon en oinribia iki ja Jesús ikábo yoikin jeneyamaitian itan Diossen joi kopi textexon retekanibaon kayabo Jabora iká iki ja onsá yoina itan já jisáakin akana rabiamaa ikábo itan jaton betonkoain iamax jaton mekeain jato onantiakanamaboribi Jabora mawatax jirixon Kristo betanbi waranka baritia jato ikínkana iki
Jaskara iken ja trigo min noa meniboresti kopí rama ja non yoran itan ja non main marowe Jatianra ja faraónman noa jawen kikinhakin yanka yonoti imaabi noona jawemabi iti iki jan noa pimai ikax Jainoax jakonribira itiki jain noa jaa mainko bananon ixon ja banati berobo min noa menia Jatianra ja main banaabo jawékiai jaax noa itan ja mai mawata keská itima iki akin akana iki
Earibi riki ja Betelhain oxaxon min namánontian namá meran mia jan oinmayantana Dios Jixaman jain oxaxon min aká iki jan tepikaini mia oxaa makan bitaanan jaki xeni chikokin Ja makanki xeni min jaskáa riki jain ikax mia ebé nokoanana onanti inon ixon min aká Ja Betelhainxonribira min ea yoia iki westíora jawéki ea axonti Jaskara iken rama moa nato mainmeax pikókaini ja jainoax mia pikóni mainko katanwe akin
Ja Esaúkan chiní bakebo edomitabaonra yoikanti iti iki Non rawíbaonra non jawékibo noa keyokin ras akanankana iki ikaxbi jaskáakankenbira non main jakiribi non aríbakanti iki iki ixon Ikaxbira jatíbi atipana Ibon jato yoiti iki Jabaonra jakiribi jaton jawékibo aríbakanti iki ikaxbira en jato ras akanribiti iki Jaton main janera iti iki jakonma mai itan ja mainmea joniboki jawetio basi inonbi ikonbiresi Ibo Dios sinata iki iká akin
Jawe iresaipanon ja Korazín betan Betsaida jeman jaa jonibo Ja matoibaxon en ratéti jawéki akábo Tiro betan Sidón jemanxon en aká iketianra moabires jainoa jonibaon jaton jakonma xinanbo akonkin jenea ikeanke Masá xinankin saweti xaxa chopabo saweaxbora chiimapo rapokookanabo ikeanke jaton jakonma xinanbo jenea onanti iti kopí Ja Korazín betan Betsaida jemanra akonbireskin Jesossen joi yoia iki itan ja wetsankoxon aká bebonbires ani rateti jawekibo aká iki jaskara oinnibira jainnoa jonibo jawebi xinanmeeyamakana iki
Matora iká iki ja masá xinanni jaskákantin Dios keenai keskatixaman iki Oinkanta rama mato jaskara ikanai Ramara jato yoii mato raté ratéxamanai ja jakonma non akábora moa non benxoake ikibo mato ikai ja jakonma aká joniki mato ikonbiresi sinatai Diossen masábo tenemanaketian mato raketai ea ointinin mato keena iki jaskáaxon maton jakonma eki xinannabo benxoanox ja jakonma aká joni masá tenematinribi mato keena iki Jaskarabo akainkora mato onanti ike ja jakonma akaibo betan mato iamaa
Jatian ja Timnat jemanko Jodá joai ninkáxon ja Tamarnin aká iki wetsa chopa sawexon ja benomaaxon saweyantana chopa jopékin Jaskáakin ja chopa jopexon onankanaketian wetsa chopa sawetaanan wetsa choparibi biax jan rakótaanan janribi jawen bemanan mapoa iki Jaskati chopan mapótaanan Enaim jemanko iká jan jikikanai xepótiain yakata iki Ja xepótira iká iki Timnat jemanko kati bai kexa iká Ja Selá moa anii senena ninkáxon ja biti xinanaxa Tamar jaskata iki ixonbira jawen papan bimayamaa iki