 

 

TARIUCUACAANU PUEYASO RUPAAJINIJI 

SAQUIRIOJOSANO NAAJIONEECA  

PUEYA RUPAAJINIA 

Pasajes escogidos del 

Antiguo Testamento en el idioma 

ARABELA 

 
 
 
 
 
 
 
 
 
 

 
 
 
 
 
 
 
 
 
 
 
 
 
 
 
 
 
 
 

 

MISIÓN SUIZA EN EL PERÚ
                                          y Wycliffe Bible Translators

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators MISIÓN SUIZA EN EL PERÚ 
Av. Cashibococha, Km 3 

Apartado 1 
Pucallpa, Perú 

Primera edición, 2002 
Segunda edición, 2009 

 

 
 
 
 
 
 
 
 
 
 
 

 
 
 
 
 
 
 

 

Publicado por 

MISIÓN SUIZA EN EL PERÚ 
                        y Wycliffe Bible Translators
 
Usted es libre de copiar, distribuir y comunicar 
públicamente la obra bajo las condiciones siguientes: 
·  Reconocimiento. Debe reconocer los créditos de 
la Misión Suiza en el Perú (pero no de una 
manera que sugiera que tiene su apoyo o 
apoyan el uso que hace de su obra). 
·  No comercial. No puede utilizar esta obra para 
fines comerciales. 
·  Sin obras derivadas. No se puede alterar, 
transformar o generar una obra derivada a 
partir de esta obra.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

Naajioneeca Riuriatajara  

Geenesis                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   7 
Exodo          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  58 
Leviitico                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  87 
Nuumero               ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  93 
Deuteronomio                   ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 116 
Josuee                           ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 133 
Jueces                             ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 142 
Rut                       ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 154 
1 Samuel                 ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 162 
2 Samuel                 ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 182 
1 Croonicas 28-29              ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 193 
1 Reyes 3-6        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 198 
2 Croonicas 5-7                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 202 
1 Reyes 11-21                      ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 210 
Daniel      ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 227 
 

 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators   

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

Prólogo 

 
Estos pasajes escogidos del Antiguo Testamento de las 
Sagradas Escrituras se publican con el fin de ponerlos al alcance 
de los hablantes del idioma arabela. Este grupo étnico se 
encuentra mayormente en dos pueblos: Buena Vista y Flor de 
Coco, ambos en el río Arabela, afluente del río Curaray. 
La lectura de estos pasajes ayudará al lector a comprender 
mejor el Nuevo Testamento puesto que el Nuevo Testamento se 
basa en el Antiguo Testamento. Es de esperar que estos pasajes 
seleccionados sirvan para estimular la lectura y el uso del idioma 
arabela que está perdiendo vigencia por la influencia del quechua 
y el castellano en los hogares. 
Los pasajes seleccionados se presentan en el orden tradicional 
salvo los pasajes de los libros de Reyes y Crónicas. En este caso 
los pasajes seleccionados de los dos libros de Crónicas están 
dentro de I Reyes en el orden cronológico que les corresponde. 
A veces el lector encontrará narraciones tituladas Secaja 
pohuatasano que aparecen entre corchetes ([…]). Estas 
narraciones son un resumen del pasaje correspondiente en las 
Escrituras y no una traducción directa. Sirven como un puente o 
una transición entre los pasajes traducidos.  

 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators   

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

Pueyaso Cortanijiosacari 

 1  1 Shushajanaa mijiria casaa coteesa
 
cari, Pueyasoori jiya cajiniocua 
cortaniquiaari jiyajaajanio. 2 Jiyacaritij, 
jiyari maja quenaaja jiya naata na 
niquishaanu quijia. Puetunujuanaari 
puereetuuca queroni mohuaca quijia, 
ninishiquitij. Pueyaso Sohuanuuri 
mohuacacaco jaaseyacojojua. 
3 Jiyacaritij Pueyasoori naa 
sequequiaari: “Cuhuashiqui cuaara 
mijiria quiiria.” Naacuatej, mijiriaari 
cuhuashiqui quiquii. 4 Pueyaso niquisha
cari na shipinishano cuhuashiquiiri 
maninia quiriquiaa, ninishiquijiniji 
shiriquioquiaari cuhuashiquiiri. 5 Na 
jiyaniquiriiri “juuca”. Ninishiqui 
jiyaniquiriijaariuhuaj “niucua”. 
Pueyasoori naa tucuataquiaari na 
miishano cuno coteenu juucatej; 
niniquiiri. 
6 Na nuhuaji, Pueyasoori na rupaa 
cumaacata naa sequequiaaritij: “Jiya 
cajiniocua cuaara quiiria juhua 
paatujua. Cunoori mohuaca 
coseriquiano jiyacojoria, mohuaca 
raquitiijiniuriajuhuaj.” Seetanujuanaa 
naa quiquiaariiri. 7 Pueyasoori naa na 
paatu miiquiaari jiya cajiniocuatej 
mohuaca na raquiriojotanura. Naacuatej 
mohuacaari maninia raquitiijioquiaari. 

7 

GEENESIS 

Geenesis Naajionee 

Naa quiquiaariiri taa Pueyaso 

9 Jiyacaritij, Pueyasoori naa sequeree: 

Tanacuhuari mijiria raquitiiquiaari 
jiyacua, jiyacojoria naajuhuaj. 8 Pueya
soori na paatu jiyaniquiquiaari “jiya 
cajiniocua.” Pueyasoori jiyacari tari 
querajaa juuca poonijioriquiaa. 
“Jiya cajiniocua cariquimiaji quiyano 
mohuaca cuaara jaateera jiya cacoji 
tamama na cajitianura. Naacuatej, jiyari 
muetanutaniya na joojequetanura.” 
sequequiaaricuajani. 10 Mohuacajiniji 
muetano casaa jiyaniquiriiri “jiya.” 
Naajuhuaj, tamama cajitiaano mohua
ca jiyaniquiriiri “moo cajitiu.” Naa 
puetunu Pueyaso miishanojanaari nera 
maninia quiriquiaa. 11 Naacuatej 
Pueyasoori naa sequequiaari: “Nio cua 
shipinishano jiyacua cuaara moritiaara 
puetunu casaajuhuanajaj. Cuaara 
moritiaara muetujuaca jiyasocua, 
muetujuaca nacuhuajaajanio.” 
Naa seetanujuanaa quiquiaariiri. 
12 Jiyacua moritiaquiaariiri puetunu 
casaajuhuanajaj. Moritiaquiaariiri 
muetujuaca jiyasocua, muetujuaca 
nacuhuajuhuaj. Naacuatej, Pueyaso 
niquishacari puetunu na shipinishano
juanaa, puetunujuanaari maninia 
quiriquiaa nera. 13 Naa Pueyaso 
poonijiosacaritij cunoori tari quiquiaari 
jiuujianaraca juuca. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 1 

14 Jiyacaritij, Pueyasoori naa 

Seetanujuanaa naa quiquiaariiri. 

sequequiaari: “Jiya cajiniocua cuaara 
quiiriajuhuaj nunucojuaca casaa, mijiria 
cuhuatariquianoni. 15 Jaara naa quiritij, 
cunoori maninia sojotariquiano juuca, 
niucuanio. Naacuatej na naata 
serojosaanu puetunu juucajanaa. 
Naacua niishishaanutaniyajaariuhuaj 
taacari marijia puequenutaniyani. 
Naajuhuaj naacua niishishaanutaniyari 
taacari shuniya quiniutianiyani, taacari 
tacareejonu quiniutianiyajaniuhuaj.” 
16 Pueyasoori jiya cajiniocua puereetuu
ca nunucojua cortanijioree. Puereetuuca 
casaa juuca cuhuatariquiano, secaco 
naataja casaajuhuaj niucua cuhuatari
quiano saniniuujia. Jiyacaritij, riya 
cortanijioreejaariuhuaj. 17 Pueyasoori 
puetunu nio na cortanijiosano 
nunucojuaca casaajanaa niojoquiaari 
jiya cajiniocua, tiji nojori cuhuatanura 
jiya, juuca, niucuaqueyanio. 18 Pueya
soori naa maninia jeenucuaquiaari na 
cortanijiosano casaatej. Juuca 
shiriquioquiaari ninishiquijinijiiri, naa 
tama nojori quiniuriajaajatej. Na 
niquishacari naa na 
shipinijiosanoniquitij, nera, puetunujua
naari maninia quiriquiaa. 19 Pueyasoori 
nio cortanijioquiaari cuno cuarto 
juucajinia. 
20 Pueyasoori naa sequequiaarijuhuaj. 
“Mohuacajinia cuaara caneera puetunu 
moo cariquimia quijiaca casaajuhuanajaj. 
Cuaara quiiriajuhuaj jaacuatujuaca casaa.” 
Naa quiquiaariiri. 21 Pueyasoori 
queranacu moo cajitiujinia quijia 
puereetuuca pueresano casaa shipinijio
quiaari, moojinia muetujuaca casaajuhuaj, 
puetunu moo cariquimia quijiaca 
casaajuhuanajaj. Puetunu jaacuatujuaca 
casaa shipinijioreejaariuhuaj. 
puetunu na shipinijiosano casaajanaani, 

Tama Pueyaso niquishacarijiaaja 

8 

24 Na nuhuaji Pueyasoori naa 

neraari puetunujuanaa maninia 
quiriquiaa. 22 Naacuatej, naa maninia 
rupaajinia sequeree na shipinijiosano 
casamiiri: 
—Jiyanohua queraatia nia mueture, 
naajuhuaj jiyanohua queraatia nia 
tamuetoori nio moo cajitiujiniani. 
Naajuhuaj, puetunu jaacuatujuaca 
casaajanaa cuaara caneera puetunu 
jiyacajiniajanaa. 
23 Jiyacaritij cuno juucani, tari 
quiquiaariiri cinco juuca Pueyaso 
poonijiosacari. 
sequereei: “Jiyacua cuaara caneera 
puetunu casaajuhuanajaj, seesano casaa, 
nacujiniaaco quijiaca, puetunu 
roshiyocuatujua casaajaajanio.” 
Naa quiquiaariiri. 25 Pueyaso 
shipinijionu nuhuaji puetunu canujuu
cuatujuaca casaajanaani, puetunujua
naari maninia quiquiaari nera. 
26 Jiyacaritij, Pueyasoori naa 
sequereei: 
—Quiarijiani pueyano pa shipiniri 
juhua pajaniya quiriquianoori. 
Naacuatej nojuajaari puetunu pa 
shipinishano casaajanaa jiitiana 
quiriquiano: moojinia quijiaca, 
jaacuatujuaca, seesano casami, 
nacujiniaaco quijiaca, puetunu roshiyo
cuatujuaca casaajanaanio. 
27 Pueyaso jaara pueyano shipiniquiaa
ri, juhua nojuaja na quiniuria na 
shipiniquiaariiri. Maaji 
shipiniquiaarijaariuhuaj. 28 Naa nojori 
na shipininiu nuhuajitij, maninia 
rupaajinia nojori sequereeri: 
—Jiyanohua queraatia nia mueture, 
tojetaarucuajanaa queraatiatej. Naa nia 
canere puetunu jiyacajiniajanaatej, 
jiyari puetunu tucuarejetamaajanaaquij. 
Naacuatej niocua tama na 
camaruhuajaaja quiriquia. Naajuhuaj, 
niaari puetunu moojinia quijiaca, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 9 
jaacuatujuaca, roshiyocuatujuaca 
camaruhua quiriquiano. 
29 Na nuhuaji, Pueyasoori naa 
sequeree na shipinishano pueyano 
necotaja: 
—Cua tojiri, janiya quiarijia nia 
niquitioya nio puetunu muetujua 
jiyasocuajanaani, puetunu muetujua 
nacuhuajaajanio. Puetunujuanaari 
niaarano. Jaara mueture, puetunu na 
jajaujanaari nia miasocoriquiano. 
30 Saniniuujia, jiyasocuaari puetunu cua 
shipinijiosano casami miaquesocoriquia
no. Cunoori nacujiniaaco quijiacara, 
roshiyocuatujuacara, puetunu jaacuatu
juaca casamiriajanaanio. 
Seetanujuanaa naa quiquiaariiri. 
31 Pueyasoori niquiquiaari, puetunu na 
shipinijiosanojuanaari maninia 
quiquiaari nera. Cuno juucajani, jiyacari 
tari quiriquiaari seis juuca Pueyaso 
poonijiosacari. 

 2  1 Jiya cajiniocuani, nio jiyacuaju
 
huaj, puetunu tii quijiaca casaaja

naari naa tucuatasaaquiaari 
shipinijionutej. 2 Siete juucajinia, 
Pueyasoori puetunu na poonijiosanojua
naa tucuataquiaari. Cuno juuca 
samaatereeri. 3 Naacuatej, Pueyasoori 
cuno seeptimo juuca jiyatequiaari 
tamaatia juucara tamasaca juucajiniji. 
Naacuatej cuno juuca jiyatequiaari na 
juucaraari puetunu pueyarajanaa. Naa 
miiquiaariiri cuno juuca na 
samaatenuucua puetunu na poonijiosa
no na tucuatanu nuhuajijianaa. 4 Puetu
nu niojuanaari jiya cajiniocua, jiya 
shipinishaanujiniji pohuatasano. 
 
Edeen cuhuariquiajinia  

pueyano quishacari 

5 Naa Pueyaso shipininiu nuhuaji jiya 
cajiniocua jiyajaajatej, jiyacaritij, 
majaari juhuanojuaja nacuhua moritia
nu quiriquiaa. Naajuhuaj majaari 

Geenesis 1 ,  2 

juhuanojuaja jiyasocua moritianu 
quiriquiaajuhuaj. Pueyasoori juhuano
juaja jiyacari maja na nitiniu quiquiaari 
maru puetunu na shipinishano jiya 
cacojuanaa. Majaari juhuanojuaja 
pueyano quiniu quiriquiaajuhuaj, tii 
poonijioriquiano. 6 Naa maru 
niyaquishacarijiatej, jiyajiniji 
pacaretacojuaari mohuaca na 
piquiojonura puetunu jiyajanaa. 
7 Jiyacaritij, Pueyasoori mara 
paniacuquiaari pueyano na shipininiu
ria. Naa na miiniu nuhuajitij, na 
najuhuajinia na nooquiaariiri. Naa na 
shipinishano jiyatequiaari paratu 
rijiojuaraari, quijiarajuhuaj. 
15 Camarnu Pueyaso jaara pueyano 
niaquiaari Edeen jiyanishano na 
cuhuariquiajinia, nojuajaari tii na 
niaquiaari na cojuanura, na 
namiriojotariquianojuhuaj. 16 Jiyacaritij 
Pueyasoori maatia na nacasuquiaari. Na 
sequereeri: 
—Puetunu nio Edeen 
cuhuariquiajinijijanaani, quia naatacua
jaari puetunu naana jajaujinijijanaa 
mianu. 17 Maja cutaraari noo naana 
jajau mianu, maninia casaa, sesa casaa 
niishitijia pueyanotej jaara na miare. 
Janiyajanaacuajaari quia sequeyani: 
Majaari cuno naana jajau mianu, quiaa 
mariqui cusojuara jataqueeri. 
18 Na nuhuaji Pueyasoori naa 
sequequiaarijaaja: “Majaari maninia 
pueyano quiniuria tamajaaja. Tamonu 
shipiniriiriaquij maninia na naacuna 
quiriquiano.” 
19 Pueyasoori maraujiniji puetunu 
casaajanaa shipinijioquiaari, puetunu 
jaacuatujuaca casaajanaanio. Naa na 
shipinijionu nuhuajitij, Pueyasoori 
pueyanoocua jiyataquiaari puetunu na 
shipinishano casaajanaa. 20 Jiyacaritij, 
pueyanoori puetunu cuno casamijianaa 
jiyaniquiquiaari; seesano casami, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 2 ,  3 
puetunu jaacuatujuaca casaajuhuanajaj, 
puetunu nacujiniaaco quijiaca casami
jianaanio. Naacuatej, puetunu casami
jianaari naa cuno na sesacataja quiyajaa 
quiarijia. Jiyacari naa pueyano 
jiyaniquishacari puetunu Pueyaso 
shipinijiosano casaajanaatej, puetunu 
cuno casamijiniajanaani, majaari 
quenaaja niquiriyatu casaa na riuriata
nu quiquiaari juhua na naacuna 
quiriquiano. 21 Naacuatej, Pueyasoori 
pueyano maquiojoquiaari shitimia. Naa 
na maquesacari na shuucuaji 
riataquiaariiri. Niquimiaca na 
riuquiocua tamaca riquiaari tijiiri. Naa 
na miiniu nuhuajitij juhua juhuanoraja 
na mishiquiorohuariuhuaj. 22 Cuno, 
pueyano riuquiocua tamacajinijini, 
Pueyasoori tiji shipiniquiaari maaji. Naa 
na shipininiu nuhuaji nucujiniji maajitij, 
pueyanoocua na jaatucureeri. 23 Pueya
no jaara niquiquiaari maaji, naa 
sequequiaariiri: 
—¡Juhuej! Cuno cutaratej tama cua 
shujinijiniojaaja, tama cua 
nucujinijijaajanio. Naacuatej, na sesa 
cuaara quiiria “maaji.” Cunoori Pueyaso 
shipininiuucua maaji cayajiniji. 
24 Naacuatej, pueyano cuaara na que, 
na nucua cartera necora na caminiuria. 
Naa na camiyotoosacaritij, nojoriiri 
juhua niquiriyatu pueyano quiriquiano. 
 

Adaan Eva  

tojiyaquishacari Pueyaso 

 3  1 Puetunu Pueyaso shipinijiosano 

casamijinijiniojuanaani, 

—¿Taa Pueyaso moserucuaa 

susanacuuri socua jiyanohua niishijia 
quijia. Naacuatej susanacuuri naa 
nequesotaquiaari maajitij: 
niaacuaraarinij, mosaatia na sequenura 
niajaniya? ¿Taatenij, majaari niya 
puetunu nujuatujua naana jajaujiniji nia 
mianu quenaaja? 

10 

2 Maajiiri naa na riucuareequij: 
—Maja. Canaa naatacuaja puetunu 
niya nujuatujua naana jajaujiniji mianu. 
3 Saaja noo naanajiniji cutara, cuhuari
quia jiuujiajinia nujuataatej, Pueyasoori 
cuno canaa sequerucuaa cutara maja 
canaa mianuranoj, maja quenaaja canaa 
cooniuriajuhuaj. Canaa jaara na 
miarenoj, canaanaari cusonuunutaniya
ni. 
4 Susanacuuri jiyacari saaja naa 
sequeree maajitij: 
—Nia sapojiyanojuhuanajaj. Maja nia 
cusonu quiniutianiya. 5 Pueyasocuajaari 
niishiya, niaa jaara cuno naana jajau 
miare, niaari jiyacari niishiniutianiya 
casaate maniniani, casaate sesani. Niaa 
jaara naa niishijia quiritij, niaari juhua 
Pueyasojua quiniutianiya. 
6 Jiyacaritij, maajiiri naana jajaucua 
mauree. Naana jajauri jaarajaaja shanohua 
maniniuriquia quiriquiaa nera. Miasaatiatij. 
Na paniniuuri noojia jiyacatojoquee 
jiyanohua na mianu paniniuria niishijia na 
quiniuria. Jiyacari cuno naana jajau cataree 
socuaari; na miareeri. Na nuhuaji neyaca 
na niquitioreejaariuhuaj. Neyacaari na 
miareejuhuaj. 7 Jiyacaritij, nojori namijiaari 
juhua shusha riatequequee. Shusha 
niishitiuquiijaariuhuaj nojoriiri juhuasunu
cua quiriquiaa. Jiyacari ritia 
cusupuenuuree higuera jaamasuuri cunota 
nojori mishiquionura tama nojori 
catucumarajaaja. 
8 Pueyano necocuataja jaara Pueyaso 
tojitiuquiaari rucuanejiyano cuno Edeen 
cuhuariquiajinia, nocuaji netecuatu
quiaariiri. Naana pajama jamaatiushiiri. 
Naa Pueyaso rucuanejosacarini, cunoori 
tenacari quijia shanohua paratu 
piyarojosacari. 9 Pueyaso shaacasacari 
pueyano, naa na rupaa paaretareeri: 
—¿Teetequia? 
10 Pueyanoori naa Pueyaso 
riucuareequij: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 11 

—Nio cuhuariquiajinia rucuanejiyano 
cua tojishacari quiajaniya, janiyari quia 
caririquiriquiaani juhuasu cua quiniuu
cua. Janiyari cunora quiocuaji 
jamaariini. 
11 Pueyasoori jiyacari naa pueyano 
nequesotareequij: 
—¿Canteeri naa quia toreeniquitij 
quia niishiniuria quiaari juhuasu? 
¿Quiaateeri noo naana jajau miareequij, 
cua sequesano maja quia mianuratej? 
12 Pueyanoori naa riucuaree Pueyaso
tej: 
—Maajicuajani, quia niquitiosano cua 
cojiriquianotej, nojuajaari cua niquitio
ree cuno naana jajau. Janiyari na 
miareeni. 
13 Jiyacaritij, Pueyasoori maaji 
nequesotaree: 
—¿Casaara naa quia miiriicueanij? 
Maajiiri Pueyaso riucuaree: 
—Susanacucuaja cua sapojoreeno. 
Janiyari cunora miaree cuno naana 
jajauni. 
14 Camarnu Pueyasoori saniniuujia naa 
sequeree susanacutej: 
—Naa quia miiniuucuatej, saaja 
quiajaniyari socua soosano casaa 
quiriquiano puetunu cua shipinishano 
casamijinijiniojuanaa. Quiarijiniji 
quiaari quia jiriquiata roshiyocojojua 
quiriquianojuhuanajaj. Jiyojuaari quia 
miasano quiriquiano. 15 Naajuhuaj, 
janiyajanaari maajitia quia jiyatenutani
ya paracaatioojuarani. Maajiicuajinio 
supueno pueyanoori quia paracaajia 
quiriquianojuhuanajaj. Maajiicuajinio 
caneno pueyajinijinio muetariquianoori 
quia paracaranojuanaa cutara. 
Nojuajaari quia naca shiquiariquiano 
jacanaura. Quiaari saniniuujia na nojua 
sajiriquianoojua. 
16 Pueyasoori naa sequeree maajijuhua: 
—Quiajaniya saniniuujia, janiyari 
quia noonu jiyacatojonutaniya socuani. 

Geenesis 3 

Naacuatej, quiaari jiyanohua naquiya 
quia miiniutia quia niquiohua mueturi
quiano. Quiaari quia niyaca panijia 
quiriquiano saaja. Quiaari na tojijia 
quiriquiano. 
17 Naajuhuaj Pueyasoori naa sequeree 
cayatej: 
—Jaarajaaja quia niquiocua quia 
tojiniuucua, cua pueretasano niajaniya 
naana jajau quia mianuucua, quiaari 
sesa miiriijuhuaj. Naacuatej janiyari 
quiarijia jiya sesacaa quiara 
saniniuunijia. Cunoori jaarajaaja sesa 
quia miiniuucua. Naacuatej, quiaari 
quia miasanoocuaji nujuariquiano 
pueyaracaanu quiaa cuaara 
shaajeyarajaatijia. 18 Jiohuacacaari 
quiocuaji moririquiano, 
riyocuacajaajanio. Naa quia 
poonijionuucuatej quiaari naa tama 
quia nataacuacajinijijaaja miariquiano. 
19 Quiaari naa tama 
paneequetariquianojaaja quia 
miasanoocuajitij, quiaa cuaara jiyocua 
tiuquiyarohuajaatijia teje quia 
cortanishaaquiaaricuajani. Quiaacuajaa
ri jiya, quiaari jiyara 
jatanutaniuhuacuhua. 
20 Jiyacaritij, pueyanoori naa jiyaniquirii 
necotej, “Eva,” puetunu mijiria quijiaca 
pueya supuetanarano na quiniuucua. 
21 Pueyasoori jiyacari shoquejiniji miirii 
toque, pueyano cushishocoriquiano 
necotaja. 22 Na nuhuajitij, Pueyasoori naa 
tama sequequiaarijiaajatej: “Quiarijianij 
pueyanoori juhua niquiriyatu 
canaajinijiniojua. Nojuajaari quiarijia 
niishiya casaate maniniani, casaate sesani. 
Pueyaracaanu rishitijia naana jajaujiniji na 
miasocoriquiano catareeniquijia; na 
miareeri. Jaara naa miiritij, pueyaracaanu 
rishijiara jatanutaniya socuaari.” 
pueyano tohuatequiaari Edeen cuhuari
quiajiniji. Tamaqui nojori 

23 Naacuatej Camarnu Pueyasoori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 3 ,  4 
niojoquiaariiri tii na miasanoocuaji 
nojori cuhuorojonura tamajaaja. 
Pueyanoori naa jiya poonijiojuara 
quiquiaaritij, teyanojiniji na 
shipinishaaquiaaricuajani. 24 Pueyaso 
tohuatenu nuhuaji pueyano Edeen 
cuhuariquiajiniji, nojuajaari nesuraca 
na seya nujuatejoree cuhuariquiajinia 
tiuquijia nuujiniji pananu 
muetasamajiiri. Nishitiuniiquia 
nijiniaquetucuaja mueruu 
jaasurujuteriquiaa tiijiuhuaj. Pueyasoori 
naa cojuatequiaari na cuhuariquiatej, 
maja pueyaracaanu rishitijia naana 
jajaujiniji catasaanura. 
 

Caiin, tarajanu Abelnio 

 4  1 Pa supuetana Adaanri neco Eva 

canuquiaari. Neconiyojuaari 
manajeree. Evaari na jiyapueranu 
raquiaari. Na jiyaniquiriiri Caiin. Evaari 
sequequiaari: “Cayaniyojua rareenijia. 
Pueyasoori cua niquitioreenoj.” 2 Na 
nuhuaji raquiaari neyanu Abelri, Caiin 
tarajanutuhuaj. Mashiquiori nojori 
quishacari, Abelri borreecohua seeto 
quijia. Tarajanu Caiin saniniuujia, 
nojuajaari miasanoocuaji cuhuarajojua 
quijia. 
3 Na nuhuaji tamacari, Caiinri na 
nataacuacajinijinio jiyataquiaari, 
Pueyasora na catijiasocoriquiano. 4 Abel 
naajaajuhuaj, nojuajaari na 
jiyapuerapue na seyajinijinio 
quiooquiaari. Borreecohua maniniu 
quiquiaariiri cuno na seya, Pueyasora 
na catijiasocoriquianoni. Naa Abel 
miiniuucuatej, Pueyasoori na timitiaree, 
nera na catijiasocoriquiano seya 
timitiareejaariuhuaj. 5 Maja cutaraari na 
timitianu quirii Caiin, nera na catijiaso
coriquiano na nataacuacanio. Caiinri 
naacua juaarii jiyanohuatej. Najiquia 
niquiriquiaari. 6 Pueyasoori Caiin 
sequeree: 

12 

—¿Casaa quia juaatiaani? Quiaari 
najiquia niquiya. 7 Quiaa jaara maninia 
miijia quiri, quiaa maara juhuajaniya 
shuquiriaatia niquinijiorej. Saninuujia, 
maninia miijia quia quiyaquiniuucuani, 
quiaari cocuaatia miya. Nio quia 
niishiri. Sesa miiniuuri quia shanacuya 
sesa na miitiniuria quiajaniya. Quiaa 
jaara cuno niishiri, quiaa maara na 
nujuatare quia shocotanura nojuaja. 
8 Tamonu juuca, Caiinri tarajanu Abel 
masuuquiaari nata na rucuanejonura. 
Tari nojori quishacari tamama nojori 
tiajiniji, Caiinri tarajanu Abel quiaree, 
na moreeri. 9 Na nuhuaji Pueyasoori 
Caiin nequesotaree: 

—¿Teetej quia tarajanu Abelni? 
Caiinri Pueyaso riucuaree: 
—Johuaj, maja cua niishiniu. ¿Cua 
tarajanuteeri naatujua cua 
cojuasocoriquianoniqui? 
10 Pueyasoori Caiin sequeree: 
—¡Juhuej, casaa quia miirii 
puereetacuaani sej! Quia tarajanu quia 
mosaquijini, quia shootesano na 
nanacaari jiyocuaji taraatia mareteya, 
nocua cua naminiuria saniniuujia. 
11 Quiarijianij, janiyajanaari quia 
sesacaani. Naacuatej, janiyari quia 
tarajanu nanaca ratuno jiyajiniji quia 
taanuyani; teyano quia moreecuajani. 
12 Quiarijia cutara, majaari quia 
nataacuaca moritianu quiniutianiya 
quiara juhua coteenujua. Quiaari 
tiquiyocua rucuanejoriquiano pueyara
caanu juhua tashucuano. Majaari 
tojetaarucuajanaa quenaaja 
samaatenuniyojua quia naata quiniutia
niya. 
13 Caiinri naa Pueyaso riucuaree: 
—Maja cua naata rejeretanu naa 
puera quia saniitionu janiyatej. 14 Quiaa
ri quiarijia nio jiyajiniji cua taanuuree. 
Naa tiquiyocua tucuacaanu nio jiyajiniji 
rucuanejoreeraquij, taa quia sequeree 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 13 
janiyacuajani; tucuacaanu 
quiajaniyajinijijiuhuaj, samaraatia cua 
rucuanejosacari pueyaracaanu. 
Naacuatej, cante cua riuriataani, 
cunoori cua moriquiano. 
15 Pueyasoori Caiin riucuaree: 
—Teyano pueyanoteja quia moyani, 

cuno pueyanoori socua jiyanohua 
saniitiosaariquiano. 
Jiyacaritij, Pueyasoori Caiincua 
naajioquiaari na riuriatanaa 
moyaquiiniuria nojuaja. 16 Caiinri 
Pueyasota na pocoojosaquiji quiaquee. 
Nod jiyanishano jiyajinia quishiiri. 
Cunoori Edeen cuhuariquiajiniji pananu 
muetasamajiria. 
 

Eva pacutesacari socua muetanu 

25 Adaanri necocua pacutequiaariuhua 
canunu. Evaari caya raquiaari. Na 
jiyaniquiriiri Set. Evaari sequeree: 
—Pueyaso cua pacuteterohua 
cayaniyojuani, quiyanu Abel niti, 
tarajanu Caiin mosanotej. 
26 Na nuhuaji Setri camiquiaarijuhuaj. 
Caya mueratureejaariuhuaj. Na 
jiyaniquiriiri Enos. Jiyacaritij, pueyari 
shushajanaa coteequiaari Pueyaso 
secojonura. 
 

Adaancuajinio caneno pueya 

 5  9 Tari Enos shocotejosacari noventa 

marijia, jiyacari rasaaquiaariiri 

neyanu Cainaan. 12 Cainaan 
shocotejosacari setenta marijiajuhuaj, 
jiyacari rasaaquiaariiri neyanu 
Mahalalel. 
15 Naajuhuaj, tari Mahalalel 
shocotejosacari sesenta y cinco marijia, 
jiyacari rasaaquiaarijaariuhuaj neyanu 
Jared. 
18 Naajuhuaj, tari Jared 
shocotejosacari ciento sesenta y dos 
marijia, neyanu Enoc jiyanishanoori 
jiyacari rasaaquiaari. 

Geenesis 4 ,  5 
21 Na nuhuaji tari Enoc shocotejosacari 

25 Tari Matusalen shocotejosacari 

sesenta y cinco marijia, jiyacari 
rasaaquiaariiri neyanu Matusalen. 
22 Enocri pueyaracaanu Pueyaso 
panishano miijiojua quiquiaari. Neyanu 
Matusalen rasaanu nuhuaji, Enocri 
socua shocotejoquiaari trecientos 
marijiaari. Jiyacari socua 
muetuquiaariiri. 23 Naa treciento sesenta 
y cinco marijia shocotejoquiaariiri, 
pueyaracaanu mijiria na quishacari. 
24 Nojuajaari pueyaracaanu Pueyaso 
rupuena quiquiaari. Na nuhuaji, 
canashiyaquiji juurequequiaariiri. 
Majaari na shaajenu quiquiaari. 
Pueyasojuanaari na shuriucuara na 
riquiaari, pueyaracaanu nata na 
quiniuria jiyocuacaanu. 
ciento ochenta y siete marijia, neyanu 
Lamecri jiyacari rasaaquiaari. 26 Cuno 
nuhuaji, socua shocotejoquiaari 
seteciento ochenta y dos marijiaari. 
Socua queraatia muetuquiaariiri. 
27 Naacuatej, nojuajaari noveciento 
sesenta y nueve marijia shocojotequiaa
ri. Na nuhuaji shaajequiaariiri. 
28 Ciento ochenta y dos marijia jaara 
tari shocojoquiaari Lamec, neyanuuri 
rasaaquiaari. 
29 Lamecri neyanu jiyaniquiquiaari 
Noee. Lamecri naa sequequiaari neyanu 
rasacaritij: 
samaraatariquiano pa poonijionujiniji. 
Puetunu pajaniyajanaacuajaari niishiya
ni Pueyasoori nio jiya sesacaquiaari. 
Paari naacua poonijioquiaa jiyanohuani, 
tama pa miasocoriquianojaaja pa 
natoojosacari.— 30 Noee rasaanu 
nuhuaji, na que Lamecri socua quinien
to noventa y cinco marijia shocotejo
quiaari. Naacuatej, socua queraatia 
muetuquiaariiri. 31 Noee que Lamecni, 
nojuajaari seteciento setenta y siete 

—Nio quiyanuniyojuaari pa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 5 ,  6 
marijia shocotejoquiaari pueyaracaanu 
na quishacari. Na nuhuaji shaajequiaa
riiri. 
32 Noee saniniuujia, nojuaja jaara tari 
shocotejoquiaari quiniento marijia, 
necohuari jiyacari roosaaquiaari. Nioori 
nojori sesaca; Sem, Cam, Jafet. 
 

Pueya miijiosacari sacuaraatia 

 6  3 Jiyanohua sacuaraatia pueya 

5 Pueyasoori mijiria quijiaca sacuaraa

miijionuucua Pueyaso niquiara, 
Pueyasoori naa sequequiaari: 
“Quiarijiajiniji, majaari pueyano cua 
shanacunu quiniutianiya pueyaracaanu 
rishijia na quiniuria. Pueyanocuajaari 
saa sesa miiniuucua jiaatiajaja. 
Naacuatej majaari maninia pueyaracaa
nu rishijia na quiniuria. Janiyari 
quiarijia saaja ciento veinte marijia 
rishijiara na jiyatenutaniyani.” 
tia nojori miijiosano niquiquiaari. 
Pueyari saaja sesa miiniuucua quijia. 
Nojoriiri saaja sesa miiniu 
niishiriojonuujua pueyaracaanu. 6 Tama 
Pueyasojaarijia sequequiaari: “¿Casaara 
cua shipiniquiaari pueyanocuani?” 
Noojiajinia na taraajenuta jiyanohua, 
Pueyasoori naa sequequiaarijuhuaj: 
7 “Puetunu nio jiyajinia quijiaca cua 
shipinishano pueyajanaa 
shaajanutaniyanijia, puetunu pueya 
seesano casaajanaa, puetunu 
roshiyocuatujua casaajuhuaj, puetunu 
jaacuatujuaca casaajanaanio. Jiyanohua 
taraajeyanijia puetunu nio casaajanaa 
cua shipininiuucua najuhuanaj.” 
8 Saniniuujia, Pueyasoori Noee 
maniniucuaquiaari maninia miijia na 
quiniuucua. 
 

Noee jeecasano na cuatajara 
9 Nioori Noeejiniji pohuatasano. 

Noeeri maniniu pueyano quijia. 
Nojuajaari pueyaracaanu Pueyaso tojijia 

—Tari jirii sacuaraatia nio pueya 

14 
quijia cutara. Puetunu narta pueyajiniji
niojuanaani, saaja nojuajaari Pueyaso 
panishano miijiojua. 10 Noeeri jiuujiana
raca niquiohuaraca quijia. Nioori nojori 
sesaca: Sem, Cam, Jafetnio. 
11 Mijiria quiniaa pueyari tojetaaru
cuajanaa sesequiaari Pueyasora. Na 
shipinishano pueyari saaja pueyaracaa
nu quijia sesa miiniuucua. Naquiya 
miitioojuaca quijiaari. 12 Puetunu 
pueyajanaari tojetaarucuajanaa 
sesequiaari. Sacuaraatia miijiacara 
quiquiaariiri. Naa Pueyaso niquishacari 
nio jiyajinia cuno sesa miijiaca pueyatej, 
13 jiyacari Noee sequequiaariiri: 
miijionunijia. Janiyari cunora 
niishiriojoreeni, maninia juhuari nojori 
cua shaajanu puetunujuanaa nio 
jiyajiniji. Naa sacuaraatia nojori 
miijionuucuacuaatej, narta pueyari 
puetunu tiquiyocua nio jiyajinia naa 
sesa miijiacajuhuaj. Janiyari naacua 
nojori puecanutaniyani, puetunu nio 
jiyajinia cua shipinijiosano casaajanaa
nio. 14 Naacuatej pajaajinia quia cuataja
ra quiocuaji quia jeecare puereetuuca 
bote. Quiocua naana pishujiuneecata 
maninia na miirinioj. Quiocua mii 
matacojore sohuacacara. Quiocua 
maninia mishiquiojore roshitia na 
soteyacaca, na jiniacumaji na nijinijinio 
maja mohuacatuhuana na quiniuria. 
15 Naa quia jeecare quia cuatajarano 
cuno puereetuuca botetej: Na tucohuana 
cuaara quiirio ciento trenta y cinco 
metro. Na jiriquia cuaara quiiria 
veintidos metro socua na cajiniocuanio. 
Na jiyaconaja cuaara quiiria trece metro 
socua na cajiniocuanio. 16 Quiocua 
jiuujianaraca natacoraca na miirijiu
huaj. Naajuhuaj quiocua na tacuhuara 
canetetare medio metro tucuru 
nacatucua puequeetaja cariquimiaji. 
Quiocua na shuucuaji canetetare quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 15 
tohuateyarajuhuaj. 17 Janiyari jiyanohua 
nitiniutianiya maruni. Jiyari tojetaaru
cuajanaa pajaashitianutaniya. Pajaari 
puetunu paratu rijiojua quijia casaaja
naa cusojuanutaniya nio jiyajinia. 
Puetunu nio jiyajinia quijia casaajanaari 
cusonuunutaniya. 18 Quiajaniya 
saniniuujia Noeenaa, seetanujuanaa 
quia sequeyanijia, janiyari seetanujua
naa maninia quia miiniutianiyani. Quia 
jeecasano cuno puereetuuca 
botejinianij, tii tacatariquianoori quia 
niquiohua, quia niquiocua, quia 
niquiohua niquiocohuajuhuaj, quiajani
yanio. 19 Naajuhuaj Noeenaa, quiata 
cureeriquiano quia botejinia puetunu 
nio jiyajinijinio casaajanaa quia 
tacanitiare caya, maajinio. 20 Puetunu 
cuno casaajinijiniojanaa quia 
tiuquinitiare quia botejinia. Cuaara 
quiiria caya, maaji, puetunu jaacuatu
juaca casaajinijinio, puetunu seesano 
casaajinijiniojuhuaj, puetunu roshiyo
cuatujuaca casaajinijiniojaajanio. 
Cunoori quiata cureeriquiano na 
nuhuaji nio jiyajinia caneriquianohua. 
21 Naajuhuaj, quia botejinia quia paatiri 
queraatia miaquesano. Cuno cuaara 
quiiria puetunu tamaatia miasanojanaa 
quia miasocoriquiano, quiata cureeno 
casami miasocoriquianojaajanio. 
22 Noeeri naa miiquiaari taa Pueyaso 
sequequiaari nojuacuajani. 
 

Pajaa nucusacari jiya 

 7  1 Na nahuaji Pueyasoori naa Noee 

sequequiaaritij: 

—Noeenaa, quiarijia nio pa quishacari 
puetunu nio pueyajinijiniojuanaani, saa 
quiajaniyajaari maninia pueyano cutara. 
Quiaari cua panishano miiquiaa. 
Naacuatej, quia niquiocua, quia 
niquiohuajuhuaj, necohuatajuhuaj tama 
nojorijiaaja quia tacataare quia 
botejinia. 2 Quiata cureeriquiano 

Geenesis 6 ,  7 
quiriano puecoosocoriquiano casamijini
jinio quia tiuquinijiore siete canuu, 
siete maajinio. Cuaara quiiria saa 
caqueetacaja tama necocuatajaaja. 
Miaquesoo casamijinijinio saniniuujia, 
saaja quia tiuquinijiore niquiriyatu caya 
tama necocuatajaaja puetunu cuno 
casamijinijiniojuanaa. 3 Jaacuatujuaca 
casamijinijinio naajuhuaj. Quia tiuquini
jiore siete canuu tama necocuatajaaja. 
Puetunu cuno casamijianaari pajaa 
nuhuaji caneriquianohua nio jiyajinia. 
4 Quiarijiajiniji siete juucajinia, janiyari 
maru nitiniutianiya jiyanohuani. 
Maruuri cuarenta juuca cuarenta niucua 
niniutianiya. Janiyari puetunu nio 
jiyajiniajanaa cua shipinishano casaa 
shaajanutaniya tojetaarucuajanaani. 
5 Noeeri naa miiquiaari taa Pueyaso 
sequequiaari nojuacuajani. 
6 Naa pajaa nucusacari jiyatej, Noeeri 
jiyacari tariucua seisciento marijia 
shocotejonu quiriquiaa. 7 Noeeri na 
jeecasano botejinia tacataquiaari 
necohuata, necocuajuhuaj, necohua 
niquiocohuajaajanio. Saa jiya tama 
nojorijiaarijia naa cureequiaari 
pajaajinijitij. 8 Pueyasorano puecoosoco
riquiano casaa, miaquesoo casaajuhuaj, 
jaacuatujuaca, roshiyocuatujuaca 
casaminio, 9 puetunu cuno casaajanaari 
Noee jeecasano botejinia tacataquiaari. 
Puetunu cuno casamijianaari maninia 
cojitiajaca tiuquitiaquiaari puetunu 
tama necocuatajaaja. Naa tiuquitia
quiaariiri taa Pueyaso sequequiaari 
nojori tiuquitianuracuajani. 
10 Pueyaso sequesano siete juucajinia
ni, pajaari jiya coteequiaari nucunu. 
11 Cunoori quiquiaari abril racajinia 
diecisiete juucajinia. Noeeri tariucua 
seisciento marijia shocotejonu 
quiriquiaa jiyacaritij. Cuno 
juucajiniajanij, shoniniacu jiyaca moo 
cariquimiaari pojuarequetacoquiaari. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 7 ,  8 
Jiya cajiniocua Pueyaso paatuuri 
pojuaretaquiaarijuhuaj maru niniuria 
jiyanohua. 12 Naacuatej, maruuri 
jiyanohua queraatia niquiaari mijiria, 
cuarenta juuca, cuarenta niucuanio. 
13 Maru niyaquishacarijia cuno 
juucajanij, Noeeri na botejinia 
tacataquiaari nio necohuata: Sem, Cam 
Jafetnio. Tacaquiaarijaariuhuaj 
necocua, necohua niquiocohuajaajanio. 
14 Nojoritia tiuquitiaquiaarijaariuhuaj 
puetunu casamijuhuanajaj, pueyano 
rupuesoo casaa, seesano casaajuhuaj. 
Tiuquitiaquiaarijaariuhuaj puetunu 
roshiyocuatujuaca casaajanaa, puetunu 
jaacuatujuaca casaajanaanio. 15 Puetunu 
cuno casaajanaari maninia cojitiaca 
tiuquitiaquiaari tama necocuatajaaja 
Noeeta cuno botejinia. 16 Naa tiuquitia
quiaariiri niquiriyatu caya, niquiriyatu 
maajinio puetunu cuno casamijinijinio
juanaa taa Pueyaso sequequiaari 
Noeecuajaani. Na nuhuaji Pueyasojua
naari nojoriicua tiootiu mishiquioquiaa
ri. 17 Maruuri cuarenta juuca niquiaari 
jiyanohua. Tari pajaa taqueejosacari, 
boteeri juhuacatecara coteequiaari 
cuatanu. Socua jeecanemaa maniniaari. 
18 Pajaari socua jiyacatequiaari socua 
pajaashiniuria. Bote saniniuujia saaja 
juhuajaniya cuatariquiaa pajaajiniaari. 
19 Naa jiyanohua pajaa nenuucuatej, 
puetunu socua jiyanohua jiyaconaja 
tuhuananuhuari mishiquiiquiaari. 20 Naa 
pajaa nucunu nuhuaji socua jiyanohua 
jiyaconaja tuhuananuhua quiajatej, 
cuniquiji socua siete metro 
taqueejoquiaariiri. 21 Naacuatej, puetunu 
mijiria quijia pueyajanaari cusonuu
quiaari. Cusonuuquiaarijaariuhuaj 
puetunu jaacuatujuaca casaajanaa, 
puetunu seesano casaajuhuaj, puetunu 
pueyano rupuesoo casaajanaanio. 
Cusonuuquiaarijaariuhuaj puetunu 
roshiyocuatujuaca casaajanaa. 22 Naa 

16 
cusonuuquiaariiri puetunu nio jiyajinia 
saminio quijia casaajanaa. Naatej, 
puetunu na paratu rijiojua casaajanaa 
cusonuuquiaari. 23 Noee, nata quiniaa 
botejiniani, saaja nojoriiri saminio 
quiriquiaa. Tamasaca saniniuujia 
puetunujuanaari pajaajinia cusonuu
quiaari: pueyapue, seesano casaa, 
jaacuatujuaca casaajuhuaj, puetunu 
roshiyocuatujuaca casaajanaanio. 
24 Pajaari ciento cincuenta juuca 
tarishiquiaari nio jiya na nucusacari. 
 

Pajaa nuhuaji 

 8  1 Jiyacaritij, Pueyasoori Noee 

niishiquii, puetunu botejinia nata 
quiniaajaajanio. Pueyasoori jiyacari 
pajaa caco piyarojoteree paratu. Pajaari 
suraatiaja juhuacatecara moneyarohua. 
2 Jiyacaritij, Pueyasoori shoniniacu 
caminia queronijinia na 
pojuarequetasano mohuaca 
papaquiniuujia jiyaca mishiquiojorohua, 
naajuhuaj, jiya cajiniocua na paatu na 
pojuaratasanojaajanio. Maruuri 
turataquiaari. 3 Pajaari jacariaja 
coteequiaariuhua monenu. Cuno ciento 
cincuenta juuca jaara shocojoquiaari, 
pajaari tari moneriquiaa jacariaja. 4 Na 
nuhuaji, diecisiete juucajinia setiembre 
racajiniani, Noee boteeri Ararat 
jiyanishano tuhuananuucua 
monetaquiaari. 5 Pajaari socua 
moneriquiaa jacariaja jiyacari. Coteenu
juanaa juuca, diciembre racajinianij, 
puetunu socua jiyanohua jiyaconaja 
tuhuananuhua nacatucuaari tari 
niquishaariquiaa. 
Noeeri na miishano tacuhua 
riataquiaari. 7 Coteenujuanaa na 
sanishocoriquiano, quiuhuaca juhua 
riquiacujua niquishano cartequiaariiri. 
Quiuhuacaari saa juhuajaniya 
riujiuuniucuaseejaa pueyaracaanu na 

6 Jiyacaritij, cuarenta juuca nuhuaji, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 17 
jaacojosacari, na sashishacari jiya 
cuaara sacuanetaarajaara. 8 Tamonu 
juuca na nuhuaji, Noeeri noseja 
saniquiaari cartenu na niishiniuria 
jiyatee tari joojeeca. 9 Nosejaari saaja 
tacatequiaariuhua botejiniohua na 
riuriataaquiniuucua na tiuujiara. 
Mohuacaari juhuanojuaja jiya caco 
quiriquiaajaa. Naacuatej, Noeeri 
nosejaacuaji shiitioquiaari na numatu, 
botejiniacuma na tiuquiniriohuariuhuaj. 
10 Noeeri socua sashiquiaari siete 
juuca. Na nuhuaji, socua noseja 
camiriohua cartenuuriuhuaj. 11 Tari 
quera na ninishacari, nosejaari Noeecua 
tiuquiriohua. Samiquiu olivo cashacu 
pariquiaari. Noeeri naacua niishiriiquij 
jiyaqui tari joojequetariquiaa. 12 Noeeri 
socua siete juuca sashiriohuacuhuaj. Na 
nuhuaji noseja carterohuariuhuaj. 
Jiyacari cutara, majaari socua noseja 
tacatenu quimiohua joojeeca jiya 
quiniuucua tari. 
13 Noeeri jiyacari shocotejoquiaari 
seisciento un marijia. Marzo raca 
supuesacari, coteenu cuno raca 
juucajiniani jiyari jiyacari tari joojeeca 
quiriquiaa. Jiyacarijianij, Noeeri na 
cacoji na bote tucuru niyataree. 
Seetanujuanaa, jiyari tari joojeeca 
quiriquiaa. 14 Naacuatej, veintisiete 
juucajinia abril racajiniani, jiyari tari 
jiyanohua joojeeca quiriquiaa. 15 Pueya
soori jiyacari naa Noee sequereequij: 
16 —Noeenaa, tariucuaja. Botejiniji 
quia rosetare quia niquiocua, quia 
niquiohua, quia niquiohua 
niquiocohuajaajanio. 17 Naajuhuaj, 
quiata cureeno casami quia riatare: 
cuno jaacuatujuacani, seesano 
casamijuhuaj, puetunu roshiyocuatujua
ca casaajaajanio. Cuno casami cuaara 
quiojoora puetunu jiyacajiniajanaa; 
cuaara caneera jiyanohua puetunu nio 
jiyajiniajanaa. 

Geenesis 8 ,  9 

18 Jiyacaritij Noeeri necocua 
rosetamaa, necohua, necohua 
niquiocohuajaajanio. 
19 Tohuareetaquiaarijaariuhuaj puetunu 
nata cureeno casamijanaa. 20 Noeeri 
jiyacari juhuacuree saitia tii na 
catijiajara Pueyasora puetunu niquiriya
tu nata cureeno siete miaquesano 
casaajinijiniojuanaa. Cuno Pueyasorano 
puecoosocoriquiano casaari quiquiaari 
canujuucuatujuaca, jaacuatujuaca 
casaanio. 21 Noee catijiasano najaca 
jaara Pueyasoocua tacaquiaari, 
Pueyasoori shanohua shiyota na 
jaanunu nujuuquiaari. Pueyasoori 
naacua naa tama sequequiaarijaajatij: 
“Quiarijiajiniji cutara, majaari socua 
cua caminiu quiniutianiuhua nio jiya 
cua saniitionu pueyano miinuucua 
sacuaraatia. Pueyanoori naatujuajiniji 
saaja sesa miiniu 
niishiriojojuajuhuanajaj. Naajuhuaj, 
majaari socua cua pacutenu quiniutia
niuhua nio jiyajinia quijia casami 
puecoonu taa cua miiriucueaacuajani.” 
22 “Pueyaracaanu jiya rishishacarijia, 
pueyari natoojoriquiano, 
senoojoriquianojaariuhuaj. Pananuuri 
quiriquianojuhuaj, shiniquiajaajanio. 
Quiriquianojaariuhuaj tacareejonu, 
shuniyajaajanio. Quiriquianojaariuhuaj 
juuca, niucuajaajanio.” 
 

Seetanujuanaa na miishocoriquiano 

Pueyaso sequesano Noee 

 9  1 Pueyasoori maninia rupaajinia naa 

sequeno Noee, necohuajaajanio: 

—Pueyanaa, jiyanohua queraatia nia 
mueture. Nia niquiohuacuajinio caneno 
pueya cuaara caneera tiquiyocua 
puetunu nio jiyajiniajanaa. 2 Mijiria nio 
jiyajinia quijiaca casamini, puetunu 
cuno casamijianaari nia puerejaca 
quiniutianiya. Puetunu jaacuatujuaca 
casaajanaani, jiyocua quijiaca casaaju

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 9 
huaj, shoniniacu caminiajinia quijia 
casaanio, puetunu cuno casaajanaari nia 
jiitiasocoriquiano. 3 Quiarijiajiniji nia 
naatacuajaari puetunu cuno casamijini
jinio casaajanaa miaquenu nia panisha
no, nia nataacuacajinijinio naajuhuaj. 
Janiyajanaacuajaari nia 
niquitioyaquinioj. 4 Saaja niquiriyatu 
casaa cutaraari maja cua paniniu nia 
miaquenura. Cunoori nio: Majaari na 
nanacataja miaquenu shu. Nia 
quiniucuajaari nia nanacajinia quiya. 
5 Naajuhuaj, maninia nia tojiri niaarano 
nio cua sequesano: Janiyari narta 
pueyano puecooru saniitioriquianoni 
pueyano sooru casaajuhuaj. Cunoori 
pueyano nanaca na shootenuucua. 
Janiyacuajaari sequeyani, janiyajanaari 
naa saniitioriquiano puetunu pueyano 
puecoorujanaani narta pueyano 
puecooru na quiniuucua. 
6 Pueyasocuajaari pueyano shipini
quiaari juhua nojuaja niquishanojua. 
Naacuatej pueyano jaara narta pueyano 
more, tamonu pueyanoori na monuucua 
na moriquiano saniniuujia. 7 Niajaniya 
saniniuujia, ¡jiyanohua queraatia nia 
mueture! Niaacuajinio caneno cuaara 
caneera puetunu jiyacajiniajanaa. 
8 Naajuhuaj, Pueyasoori naa 
sequequiaari Noeetej, necohuajaajanio: 
9 —Pueyanaa, cua tojitiuri. Nio cua 
sequesanoni, cunoori seetanujuanaa 
puetunu niaaranojuanaa, na nuhuaji 
niaacuajinio caneriquiano 
pueyaranojaajanio. 10 Nio cua sequesa
noni, cunoori puetunu niaata botejinia 
cureeno casamirianojuhuaj, 
teyonutucuaja nio jiyajinia 
caneriquianohuani. Cuno 
casamicuajaari jaacuatujuaca, seesano 
casami, pueyano rupueyaquishoo 
nacujiniaacoji casamijiaajanio. 11 Nio, 
niaarano seetanujuanaa cua sequesano
ni, cunoori tojetaarucuajanaa 

18 

jataaquiriquiano. Cuno seetanujuanaa 
cua sequesano niaaranoni, cunoori nio: 
Majaari socua cua caminiu quiniutianiu
hua nio jiya cua nucutenura pajaa 
pueya cusonuunura, puetunu mijiria 
quijiaca casamijianaanio. Majaari socua 
tamonu pajaa quiniu quiniutianiuhua 
puetunu nio jiyajinia quijiacajanaa na 
shaajanura. 12 Niocuajaari nia niishiniu
ria cua sequesano seetanujuanaa 
pueyaracaanu niaarano, puetunu nio 
jiyajinia quijiaca casamiriajanaanio. 
Naa niaa niishiniutianiyani: 13 Janiya
cuajaari cua naashi nujuateree jiya 
cajiniocuani. Niaa jaara na 
niquiriquianoj niocua seetanujuanaa 
cua sequesano niajaniya niishiriquia. 
14 Naacuatej pueyanaa, janiya jaara 
maru niquitioojoteriquiani, cua naashii
ri niquishaariquiano jiya cajiniocua 
nujuaano. 15 Naacuatej, janiyajanaa 
jaara cua naashi niquiriquiani, janiyari 
jiyacari niishiniutianiyani cuno naashii
ri niaara cua nujuatesano, puetunu 
mijiria quijiaca casamirianojuanaanio; 
cunoori maja nia cuaracashitiniuria 
seetanujuanaa cua sequesano niaarano. 
Cunoori seetanujuanaa, majaari socua 
jiya pajaashitianu quiniutianiuhua na 
cusojuanura puetunu niajaniyajanaa. 
16 Naacuatej, naashi cua niquishacari 
nujuaano, janiyari pueyaracaanu 
niaarano seetanujuanaa cua sequesano 
niishiniutianiya jiyacarini, puetunu 
mijiria quijiaca casamiriano cua 
sequesanojaajanio. 17 Cunocuajaari 
seetanujuanaa cua sequesano pueyara
no, puetunu mijiria quijiaca 
casamiriajanaanio.— Niocuajaari naa 
Pueyaso sequesano Noeetej. 
18 Nioori Noee niquiohua sesaca: Sem, 
Cam, Jafet. Nojoricuajaari botejinia 
cureequiaari. Cam jiyanishanoni, 
nojuajaari Canaan que. Nio jiuujianara
ca pueyajinijinioni, nojorijinijinio 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 19 
canequiaariuhuari puetunu nio jiyajinia 
quijiaca pueyajanaa. 28 Jiya nucunu 
nuhuaji, Noeeri socua tresciento 
cincuenta marijia shocotejoquiaari na 
quishacarijia. Naacuatej, Noeeri 
noveciento marijia rishiquiaari mijiria, 
na nuhuaji socua shaajequiaariiri. 
 

Pueyaso cushitiosacari pueya rupaa 

 11  1 Noee nuhuaji, pueyari 

jiyanohua canequiaari. Jiyacari
tij, puetunu mijiria quijiaca pueyajanaa
ri saaja niquiriyatu rupaa pocuajaca 
quijia. 2 Nojori pacusacari jiya pajamaji 
tamaquiria, Sinar jiyanishano jiyajinia 
riuriatatuquiaari puereetuuca maninia 
jamatuuri. Puetunu pueyajanaari tii 
cutequiaari. 3 Jiyacaritij, tama 
nojorijaarijia naa sequetooquiaaritij: 
—Mara saariatuu pa majeetejore pa 
quiquiorano pa tiojotajara.— Naacuatej 
cuno pueyari nojori majeetejosano 
saariatuuta tiojoquiaari. Majaari na 
tiojotunu quiquiaari saitia. Pueya 
jiitiaaquiniuucua rupueeca casaa, 
naacuatej nojoriiri roshi tuujutaja na 
majeetejotusano saariatuu na 
rupojotujuara. Cuno roshiiri na 
cajitiajajiniji taquirioosano quijia. 4 Na 
nuhuaji, tama nojorijiaarijia naa 
numootejotooquiaaritij: 
nuhuaji noojiajinia juhua naajiu 
querejura nujuariquiano 
poonijiorohuani. Pocua jiyanohua 
jiyaconajara na tacanirinioj. Jiya 
cajiniocua tohuariquiimiaari. Na 
nuhuaji, pocuajinio caneriquiano 
pueyari naa pa poonijiosano na 
niquitiushacari jiuujiatecoriquiano. 
Naacuatej, paa jaara naa miirini, 
majaari tari pa niyaquejonu quiniutiani
ya tiquiyocua puetunu jiyajiniajanaa. 
pueyapueecua rosequiaari. Pueya tiaca 

—Pa tiacara pa tiojore. Pocua na 

5 Jiyacaritij, Pueyasoori cuno 

Geenesis 9 ,   11 

—¿Taa cua miyacuaani? Nio 

niquishiiri. Tiaca jiuujiajinia juhua 
naajiu quereju cuno pueya nujuatesano 
niquishiijaariuhuaj, teyano nojori 
poonijionuuriquiaacuajani. 6 Pueyaso 
niquiniuucua naa mariyataa jatiqui 
cuno pueya poonijionuunutej, tama 
nojuajaarijia naa noojiajinia niishiriojo
ree: 
pueyapueeri queraatia pueya quijia, 
niquiriyatu rupaa pocuajacajaariuhuaj. 
Nojoriiri cunora coteerucuaa puereetuu
ca nojori quiquiora tiojonu. Juhua 
naajiu quereju tiaca jiuujiajinia 
nujuariquiano poonijiotiuyajaariuhuaj. 
Janiyacuajaari niishiyani, cuno pojoriiri 
maja na cartetunu quiniutianiya nojori 
poonijiosano, cuaara na 
tucuatatuurajaatijia. 7 Cuno 
pueyapueecua pa rosetaarequij. Pocua 
nojori rupaa cushitioseeni, majaari 
quenaaja narta pueyano niishiniuria 
casaa narta pueyano sequeyanoj. 
8 Pueyasoori naacua cuno pueya 
niyacaquiaari puetunu tiquiyocua nio 
jiyacajiniajanaa. Naa cuno pueyapue 
cushitiiniuucuatej, majaari tari na 
tucuatatunu quiquiaari nojori quiquio
rano nojori poonijiosano juucua. 
9 Pueyasoori cuno jiya jamatujinia naa 
cuno pueya rupaa cushitioquiaari. 
Naacuatej, cuno tiacaari Babelta 
jiyaniquishaaquiaari. Cuno jiyajiniji 
Pueyasoori pueya niyacaquiaari 
puetunu jiyacajiniajanaa. 
 

Secaja pohuatasano  
Teerah niquiohuajiniji  
Geenesis 11.27-32 

[Sem niquiohuacuajinio caneno 
quijiaari Teerah. Nioori Teerah 
niquiohua sesaca: Abram, Nacor, 
Haraannio. Haraanri niyanuraca quijia 
cutara. Nojuajaari Lot quijia. Abram 
saniniuujia, nojuajaari Sarai riquiaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 11 ,  12 
necora. Nacor jiyanishanoori tarajanu 
Haraan niyatu riquiaari necorajuhuaj. 
Na sesaari Milca quijia. Abram niquio 
Sarai saniniuujia, nojuajaari niyajaru 
quijiaaja. Jiyacaritij saaquiano Teerahri 
na quijia Caldeo jiyajiniji pacuquiaari 
juucua Canaan jiyajiniara. Abramri na 
queta quiaquiaarijuhuaj, neco 
Saraijaajanio. Teerah jinianu Lotri 
nojoritia quiriquiaajuhuaj. Nojoriiri nuu 
cajiniocua tiuquishiiquiaari Haraan 
jiyanishano tiacajinia. Nojoriiri tii 
quishii. Saaquiano Teerahri tii 
shaajeseequiaari.] 
 

Pueyaso muetasacari Abramcua 

 12  1 Tamonu juuca Pueyasoori naa 

sequequiaari Abramtej: 

—Nio jiyajiniji quia quiaare, nio 
quiaa tii quiyani. Quia tapueyocuaca, 
quia camacaacuaji quia rupatere. 
Quiocua niiquiji pacure noo jiyajinia 
teyano cua niquitiniutianiya quiajaniya
cuajani. 2 Janiyari quiocuajinio caneno 
pueya canijiariquiano jiyanohua queraa
tiarani. Janiyacua maninia rupaajinia 
quia sequereni. Tamaquiicuajinio 
pueyapue tojiniuushacari quiocuaji, 
quiaari timitiasaariquiano. Naajuhuaj, 
quiaari tiquiyocua maninia cuteriquiano 
pueya namijia taqui. 3 Janiyari maninia 
rupaajinia quia maniniuhuaqueetajaca 
miiriquiano maniniani. Saniniuujia, 
janiyari noo pojori sesacariquiano 
quiocuani, quia sesacajacatej. Janiyari 
quia seera maninia rupaajinia 
sequeriquiano puetunu jiyacajinia 
quijiaca pueyapuejanaani. 
4 Naacuatej Abramri na quijia Haraan 
tiacajiniji pacuquiaari taa Pueyaso 
sequequiaari nojuacuajani. Jiyacaritij, 
nojuaja jaara pacuquiaari Canaan 
jiyajiniara, nojuajaari tariucua setenta y 
cinco marijia shocotejonu quiriquiaa. 
5 Abram pacusacari Pueyaso sequesano 

—Nio jiyacuajaari quiocuajinio 

20 
jiyajinia, neco Sarai jiyataquiaariiri na 
raaquia Lotjaajanio, puetunu nojori 
jiitiasano casamijiaajanio. Naajuhuaj, 
Haraan jiyajinia na quitiushacari nera 
poonijionuuriquiano pueya na 
masetusano jiyataquiaarijaariuhuaj. 
6 Abram jaara tiuquiijioseequiaari 
Canaan jiyajinia puetunu nata 
quiojonaatajanaa, puetunu cuno 
jiyacumajanaa niyacutatuquiaariiri 
cuaara tiuquiijioseequiaari Siquem 
tiacajiniajaatijiaj. Naacuatej Moree 
jiyanishano naana cari 
quitiushiiquiaariiri. Cananeo jiyanisha
no pueyari cuniqui quijia. 7 Pueyasoori 
cuniqui muetaquiaari Abramcua. Naa 
na sequequiaariiri: 
caneriquiano pueya cua niquitiosocori
quiano. 
Naa Pueyaso sequenuucua maninia 
nojuajatej, Abramri cunora sai 
paatiquiaari, pueyaracaanu na 
niishishocoriquiano Pueyasoori cuniqui 
nocua muetaquiaari. 8 Na nuhuaji 
Abramri cuniquiji socua pacuquiaari 
jiya pajamaji pananu muetasamajiria. 
Cunoori Betel tiaca tamajiria 
tuhuananuhuajinia. Abramri tii 
nujuatejotaquiaari na suhuortucua na 
quijiara. Naacuatej, Abram 
quishaquijinij, Betel tiacaari pananu 
tiuquishacora quiriquiaa. Hai tiaca 
saniniuujia, pananu muetasamaji 
quiriquiaari Abram quijiajiniji. Tii na 
quishaquini, Abramri socua 
pacutequiaari sai paatiniu. Nojuajaari 
Pueyaso secojoquiaari tii. 9 Naa Abram 
pacunujunuucua pueyaracaanutej, 
nojuajaari naa socua cateconuquiaari 
Neeguev jiyanishano jiyajiniara. 
 

Abram quishacari Egipto jiyajinia 

10 Na nahuaji puetunu cuno 
jiyajiniajanaani, miaajenuuri quiquiaari. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 21 
Abramri naacua quiaquiaari Egipto 
jiyajinia quiniuria rupaquijiatej, 
miasano cuaara quiquiaariuhua Canaan 
jiyajiniajaatijiaj. 
 

Lot rupatesacari Abramcuaji 

 13  1 Abraham jaara tacatequiaariu
 
hua Egipto jiyajiniji Neegueb 

jiyajiniohua, puetunu na jiitiasano 
casaajanaa tacaretaquiaariuhuari 
necojaajanio. Na raaquia Lotri nojoritia 
quiriquiaajuhua. 2 Abramri jiyanohua 
casamiriaca quijia. Nojuajaari jiyanohua 
queraatia oro jiitiaja, platajaajanio. 
Queraatia seyaraca quijiajaariuhuaj. 
3 Neegueb jiyajiniji Abramri socua 
pacuquiaari Betel tiacajiniara. 
12 Abramri Canaan jiya 
tuhuananuhuajiniaja jateequiaari 
quiniu. Lot saniniuujia, nojuajaari cuno 
tuhuananuhua jamatujinia quijia 
tiacajinia pacuquiaari tii na quiniuria. 
Cuno tiacacaari Sodoma tiaca shuriucua 
quijia. 13 Cuno Sodoma tiacajinia 
quiniaa pueyani, nojoriiri jiyanohua 
sacuaraatia miijiaca quijia. Pueyasora. 
14 Lot rupatenu nuhuaji na que 
parajanu Abramcuaji, Pueyasoori 
jiyacari naa Abram sequequiaaritij: 
—Quia quijia tuhuananujiniji quia 
niquinijiore nio jiya. Maninia quia 
niquinijiore pananu tiuquishacora, 
pananu muetasamajinio. Naajuhuaj, 
maninia quia niquinijiore pananu 
muetasamaji miaquetajara na mueneca
ranio. 15 Janiyari puetunu cuno 
jiyajanaa quia niquitionutaniyani. Cuno 
jiyari quiara quiriquiano pueyaracaanu
ra. Quiocuajinio caneriquiano 
pueyapuerano quiriquianojaariuhuaj. 
16 Janiyari quiocuajinio caneriquiano 
pueya cantenutaniyani jiyanohua 
queraatia nojori quiniuria, serojosoo 
juhua jiyojuaja. ¿Jiyojuatee 
serojosanocuaa? Naa quiriquianoori 

Geenesis 12 –  13 

quiocuajinio caneriquiano pueya. 
17 Naacuatej quia sanere, jiyareta quia 
neteyocuare puetunu nio jiyajanaa, na 
tucuanee, na queraquejuhuaj. 
Janiyacuajaari na niquitionutaniya 
quiajaniyani. 
18 Abramri na suhuortu tutojoquiaari. 
Quiaqueeri. Mamre jiyanishano 
pueyano nacuhuajinia quishiiri. 
Hebroon tiacaari cateca quijia cuniquiji. 
Nojuajaari tii sai paatiquiaari maninia 
Pueyaso sequesano na niishiniuria 
pueyaracaanu. 
 

Secaja pohuatasano Lotjiniji  

Geenesis 14.1-16 

 14  [Jiyacaritij Elam jiyajinijinio 

camarnu quijiaari 

Quedorlaomer. Nojuajaari narta 
camarucuata miaquetoojoquiaari 
Sodoma, Gomorra tiacajinijinio camaru
cuata. Nojoriiri Sodoma, Gomorra 
camarucua shocotaquiaari saaja, 
puetunu na shocua quijiaca tiaca 
camarucuajanaanio. Elam jiyajinijinio 
camarnu Quedorlaomerri puetunu na 
shocojotasano tiacajinijinio pueya 
quiooquiaari na pueyara, na jiyajinia na 
pasacoriquiano puetunu nojori casami
tiajanaanio. Jiyacaritij, Lotri cuno 
pueyata cojiritiasaaquiaari 
quioonujuhuaj. Niquiriyatu pueyanoori 
namitia jaaquiaari Mamre 
nacuhuajiniara. Nojuajaari tii Abram 
pohuatasee na raaquia Lotri tari 
jiyatasaariquiaa tamonu jiyajinia 
puetunu na casamitiajanaa. 
Abramri sanequiaari. Tama na 
pueyajaaja rerejotequiaariiri na 
neteyotanura na raaquia quioonaa. 
Tama puetunu Abram pueyajanaari 
quiquiaari tresciento dieciocho pueya. 
Abramri na paraa neteyotaquiaari. Dan 
jiyanishano tiacajinia na paraa 
coqueseeri. Jaara niniquiaari, Abramri 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 14 ,  15 
nojori cariyatuquiaari, jiyareta na paraa 
miaquejoquiaariiri. Naacuatej, Abramri 
na raaquia Lot riujiuutiquiaariuhuaj 
puetunu na casamitiajanaa; puetunu 
quioosano maajipohuajanaa, tamasaca 
pueyanio.] 
 

Melquisedec sequesacari  
Abram maninia rupaajinia 
17 Abramri naa shocotaquiaari 

Quedorlaomertej na cojiniaa camaru
cuajaajanio. Abram tacatesacariuhua na 
miaquejonu nuhuaji na paraa, Sodoma 
tiacajinijinio camarnuuri na naacunuu
cua quiaquiaari Savee jiyanishano 
jamatujinia. Cuno jamatuuri camarnu 
jamatuta pueya sesojosano 
quiquiaarijuhuaj. 18 Salem tiacajinijinio 
camarnuuri na tiacajiniji tohuataquiaari 
Abram naacunuucua. Cuno camarnuuri 
Melquisedec jiyanishano quijia. 
Nojuajaari pueyacuara jiyocuacaanu 
quijia Pueyaso secojona quijia. Melqui
sedecri jiyacari Abram mianuutequiaari 
puetunu na pueyatajanaa. Vino na 
raatojoquiaarijaariuhuaj. 19 Na nuhuaji 
Melquisedecri naa nio maninia rupaaji
nia sequequiaari Abramtej: 
cuaara maninia miiria quiajaniya. 
Nojuacuajaari nio pa jiya, jiya 
cajiniocua shipininia. 20 Jiyocuacaanu 
quijia Pueyaso cuaara timitiasano 
quiiria; nojuacuajaari quia paraa 
shocotanirii quiajaniya. 
Jiyacaritij, Abramri puetunu cien 
casaa na paraajiniji na 
jaariuutiasanojanaa diez casaa niquitio
quiaari Melquisedec. 
 

—Jiyocuacaanu quijia pa Pueyaso 

Seetanujuanaa Pueyaso  

sequesacari Abram 

 15  1 Na nuhuaji, Pueyasoori Abramcua 

muetaquiaari na maquenujinia. 

Naa Abram sequequiaariiri: 

22 

—Abramnaa, maja puerenu. Janiya

cuajaari quiocuaji tacunani, quia 
cojuanajuhuaj. Cucua quia tiuuniuucua, 
janiyari jiyanohua maninia miiniutiani
ya quiarani. 
2 Abramri Pueyaso riucuaree: 
—Cua Pueyasonaa, ¿Casaatejaara 
cunoni quiaa cua niquitionu paniya 
shuquiriaatia cua quiniuriani? Najuhua
na naasucuani. 3 Quiaacuajaari niishiya, 
janiyari tojetaarucuajanaa juhuasuni. 
Naa quenaaja quia niquitioyaquiniuu
cua niquiriyatu mueya janiyatej, janiya 
jaara shaajeyariquiani, puetunu cua 
casami camaru quiriquianoori Eliezer. 
Nojuacuajaari cua seru, Damasco 
tiacajinijinio. 
4 Pueyasoori saaja naa Abram 
riucuareequij: 
—Quia shaajenu nuhuaji, quia casami 
camaru quiriquianonij, nojuajaari quia 
niyanujuanaa quiriquiano, maja 
tamonu. 
5 Pueyasoori Abram canujuteree na 
suhuortujiniaacoji carijiniacuma. Naa 
na sequereeri: 
—Maninia quia shootiare jiya cajinio
cua. Riya quia serojore, jaara quia naata 
quiri. Abramnaa, quiocuajinio 
caneriquiano pueyapueeri naa 
quiriquianotej. 
6 Abramri maja na cuaracashitiniu 
quirii Pueyaso sequesano. Naacuatej 
Pueyasoori jiyacarijia Abram jiyateree 
tojetaarucuajanaa juhua sesa miyaquijia 
pueyanora. 13 Pueyasoori naa sequeree 
Abramjuhuaj: 
—Nio quia niishiriquia pueyaracaanu. 
Quiocuajinio caneriquiano pueyari 
taucuaca jiyajinia quiriquiano seya 
nojori quishacari. Naa cuno jiyajinia 
nojori quishacaritij, cuno taucuacaari 
naquiya miitiariquiano nojori na 
poonijiotesaanuucua. Naa naquiya cuno 
taucuaca jiyajinia nojori miishacaritij, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 23 
tii cuatro ciento marijia 
shocotejoturiquianoori. 14 Janiyari 
saniniuujia cuno taucuaca namiriquiano 
nojoriicuani, puera nojori 
miitiasaanuucua. Quiocuajinio caneno 
pueyari jiyanohua queraatia casamiria
ca juhuajaniya quiojoriquianohua cuno 
taucuaca jiyajiniji. 15 Quiajaniya 
saniniuujia, Abramnaa, quiaari juhuaja
niya shaajeriquianoojua tariucua 
saaquianoquia. Quiaari naa juhuajaniya 
coqueriquiano quia supuetanaatej. 
16 Quiocuajinio caneno pueyari juhuano
juaja senota maja na pacunu quiniutia
niya nio jiyajinia. Cuatrociento marijia 
nuhuaji, nojoriiri shusha nio jiya 
camaruhua quiniutianiya. Cuaara, 
cuaara, Amorreo jiyanishano taucuaca 
sesa miiniu cuaara jiyacateerajaara 
socua, cua saniitionura nojori. Janiyari 
saniniuujia quiocuajinio caneno pueya 
niquitionutaniya cuno taucuaca jiya 
nojoririani. 
 

Agar, neyanu Ismaelnio 

 16  1 Abram niquio Sarairi neyacara 

muetuhuo quijia niyajaru na 
quiniuucua. Saniniuujia Sarairi nera 
pueraquena seruraca quijia. Cuno 
niyacoori Egipto jiyajinijinio quijia. Na 
sesaari Agar quijia. 2 Sarairi neyaca 
Abram sequequiaari naatej: 
—Niyacanaa, cua tojiri. Pueyasoori 
maja quiara na muetutenu quiquianu 
janiya. Cua seru Agar quia niquiocuaari 
juhuari. Jaara mueture, necohuari cua 
niquiohuarano. 
Abramri neco Sarai sequesano 
miiquiaari. 
 

Secaja pohuatasano  

Geenesis 16.4-16 

[Naacuatej, Agarri manajequiaari. 
Neyanu raquiaariiri. Abramri na 
jiyaniquirii Ismael. Abramri jiyacari 

Geenesis 15 – 17 
tariucua ochenta y seis marijia shocote
jono quiriquiaa.] 
 

Pueyaso sequesacari 

sapiquianacoocua jiyatoonura 

 17  1 Abram jaara tari shocotejo
 
quiaari noventa y nueve marijia, 
Pueyasoori nocua muetaquiaari. Naa na 
sequereeri: 
—Janiyari Pueyasojuanaani, cumaa
caraca quijiajuhuanajaj. Janiyari quia 
panitiaani maninia quia quiniuria quiria 
pueyaracaanu. Majaari sesa miiniu. 
2 Quiarijiani, janiyari seetanujuanaa 
casaa sequenutaniya quiajaniyani. 
Cunoori nio: 
—Janiyari jiyanohua queraatia 
pueyapuera canijianutaniya quiocuaji
nio caneno pueyani. 
3 Naa Pueyaso sequesacari nojuajatej, 
Abramri mojoquetaree; jacamaareeri. 
Pueyaso pocuasacarijia, Abramri na 
jiniji rupueteree jiyocua. 
4 —Nio quiarijia cua sequesano 
quiajaniyani, nioori seetanujuanaa: 
Quiaari queraatia pueyapue supuetana 
quiriquiano. Quiocuajinio caneno 
pueyari queraatia jiyaca camaruhua 
quiriquiano. 5 Naacuatej, majaari tari 
quia jiyaniquishaanu quiniutianiya 
Abram. Janiyacuajaari quia jiyatenuta
niya queraatia tiacaca camaruhua 
supuetanarani. Naacuatej quia sesaari 
Abraham. 6 Janiyari quiocuajinio caneno 
pueya canijiariquiano jiyanohua queraa
tiarani. Nojorijinijinio supuenutaniyari 
tamasaca jiyaca camaruhua, tama narta 
pueya camarucuaranojaajanio. 7 Nio 
seetanujuanaa cua sequesano quiajani
yani, na nuhuaji quiocuajinio 
caneriquiano pueyaranojaariuhuaj, 
cunoori nio: Janiyari pueyaracaanu quia 
Pueyaso quiriquianoni, quiocuajinio 
caneriquiano pueyapue Pueyasojuhuaj. 
8 Quiara, quiocuajinio caneno pueyara

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 17 
juhuaj, janiyari niaarano niquitionuta
niya puetunu nio Canaan jiyajanaani. 
Cunoori nio jiyacuaja quiaa tii quiyani. 
Nio jiyari niaarano pueyaracaanu. 
Janiyari nia Pueyaso quiriquianonijia. 
9 Pueyasoori naa Abraham 
sequequiaarijuhuaj: 
—Quiajaniya saniniuujia Abrahamnaa, 
quiarano seetanujuanaa cua sequesano quia 
miiri. Quiocuajinio caneno pueya cuaara 
na miiriajuhuaj. 10 Janiyari nio nia panitiaa 
nia miiniuriani. Puetunu quiocuajinio 
caneno canuujuanaa cuaara na 
miiriajuhuaj. Cua tojiri, cunoori nio: 
Puetunu canuu niajaniyajinijiniojuanaa 
cuaara na sapiquianacoocua jiyatajoteera. 
11 Naa nia miiri tama nia 
cuaqueyajiniajaajatej, cuno cushirijiniji cua 
niishiniuria niajaniya, niaari cua saquiriojo
sano pueya. Cuno seetanujuanaa cua 
sequesano niaaranonij. 12 Quiarijiajiniji, 
puetunu shusha rananu cayaniyojuajanaa 
na sapiquianacoocua cuaara jiyatasaaria 
ocho juuca na rasaanu nuhuaji. 
Quiocuajinio caneno pueya cuaara naa 
miiria pueyaracaanutej. Naajuhuaj, 
taucuacajinijinio nia cumaneecata nia 
masesano taucuaca naa nia jiyatarejuhuaj. 
13 Puetunu niajaniyajanaa, niaata quijiaca 
taucuacajuhuaj, naa miijiaca nia quiriquia 
pueyaracaanutej. Naa cua sequesano nia 
miiniuucua nia cuaqueyajiniatej, cuno 
cushiri nia jiitiasacari, majaari cua jatanu 
quiniutianiya niaarano cua sequesano 
niajaniyani. Naa niaarano quiriquiano 
pueyaracaanuuri. 14 Saniniuujia, cante na 
sapiquianacoocua jiyatasooni, nojuaja 
cuaara nia tajiniji taanuusaaria tojetaaru
cuajanaa. Cuaara naa miishaariatej, na 
miyaquiniuucua niaara cua sequesano. 
15 Pueyasoori naa sequequiaari 
Abrahamjuhuaj: 
—Quia niquio Saraini, majaari tari 
naa na sesa quiniu quiniutianiya. 
Quiarijiajiniji na sesaari Sara. 16 Janiyari 

24 

maninia miiniutianiya quia niquio 
Sarani. Nojuajaari quiara muetunutani
ya cayaniyojua. Seetanujuanaa janiyari 
maninia miiniutianiya quia niquiorani 
shuquiriaatia na quiniuria. Nojuajaari 
queraatia jiyacajinia quijia pueyapue 
supuena quiriquiano. Nocuajinio caneno 
pueyapueeri queraatia pueyapue tiacaca 
camarucua quiriquiano. 
17 Naa Pueyaso sequesano Abraham 
tojiniu nuhuajitij, mojoquetareeri. Na 
jiniji rupueteree jiyocuaari Pueyaso na 
maniniuhuaqueetanura. 
Sorequereejaariuhuaj naa na niishiriojo
sacari: “¿Tariucua cien marijia shocote
jonu saaquianoteeri na naata 
manajotanujaarani? ¿Sarateeri mueya 
ranu naatajaarani? ¡Nojuajaari tariucua 
noventa marijia shocotejonu!” 
18 Abrahamri Pueyaso sequeree: 
—Maninia quia miiri juhuari quiyanu 
Ismael nojuaja rishiniuria pueyaracaanu 
quiara. 
19 Pueyasoori saaja naa riucuaree 
Abrahamtej: 
—Janiyajanaacuajaari tari quia 
sequereeni, quia niquio Saraari quia 
mueya ranutaniya, cayaniyojua. 
Quiocua na jiyaniquiri Isaac. Tariucua
caanu seetanujuanaa cua sequesano 
quiajaniyacuaatej, janiyari quia niyanu 
Isaac caminiutianiuhua sequenu 
cunojaniuhuaj. Janiyari nocuajinio 
caneriquiano pueyapueecua cojuariquia
no pueyaracaanu seetanujuanaa cua 
sequesano quiajaniyani. 20 Naajuhuaj, 
janiyacuajaari quia niyanu Ismaelcuara 
quia masesano janiya tojiriini. Taaqui
riirinij, janiyacuaaquiniatejaj maninia 
na miiniutianiyanoj. Janiyari 
Ismaelcuajinio caneno pueya 
canijiariquianoni. Ismaelri doce camaru
cua shipininio quiriquiano. Nojori 
maapueeri niquiriyatu jiyanohua 
puereetuuca jiya camarucua quiriquia

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 25 
no. 21 Janiya cutaraari seetanujuanaa 
cua sequesano quia niyanu Isaacra 
cojuanutaniyani, teyano Sara ranutani
ya quiara tamonu marijiara juhua nio 
juucaraja. 
 

Secaja pohuatasano  
Geenesis 17.22-27 

[Naa Pueyaso sequenu nuhuajitij, 
Abrahamri cuno juucaja tama na 
sapiquianacoocua jiyataquiaari, neyanu 
Ismael sapiquianacoocuajaajanio. 
Puetunu Abrahamta quijiaca 
sapiquianacoocuajanaari 
jiyatoosaaquiaarijuhuaj.] 
 

Pueyaso sequesacari Abraham 
Saraari seetanujuanaa neyanu 

muetunutaniya 

 18  1 Pasanaataja cuno nuhuaji, 

Pueyasoori Abrahamcua mueta

quiaari Mamre jiyanishano 
nacuhuajinia. Abrahamri jiyacari na 
suhuortu tohuateyaji cajiriquiaa panaca
ri juucua. 2 Na mausacari, saaja 
jiuujianaraca canuu niquirii na 
taquijiria nujuatiuyanoori. Abrahamri 
maja na niishiniu quiriquiaa niquiriatu 
cuno pojorijinijinioori Pueyasojuanaa 
quiriquiaa. Abrahamri ritia sanequiaari 
nojoriicua. Nojoriicuara mojoquetareeri. 
Jiyocuara na nanishacari na jiniji 
rupueteree jiyocuaari. 3 Naa cuno pueya 
sequereeri: 
—Cua camarnunaa, cua tojiriucuara 
quenaaja, maja ritia cua shocotunuujua. 
4 Niaa jaara paniri, niaara sequereeraj 
mohuaca cuaara patasaaria niaara nia 
niohuaca nia shiniajatajara. Niocua na 
nuhuaji rupaquijia nio naanacari 
shinishiqui samaaterohua. 5 Cucua nia 
tiuquiniuucua niya cua quijiajiniani 
niaara patareeraj casaa nia miaquesoco
riquiano, nia cuaqueya nia cumaquitia
jara niiquiji nia quiaaquishacarijia. 

Geenesis 17 ,  18 

Niocua miaquenu nuhuaji panaatia 
quiaari cutara. 
riucuaree: 

Cuno pojoriiri naa Abraham 
—Maniniacuaja, canaa sashiriiriaquij. 
6 Abrahamri na suhuortujiniaaco 
tiuquiquii. Naa neco Sara sequereeri: 
—¡Ritia quia miiri pan veinte kilo 
cashojua maniniujiniji! Quiocua ritia na 
majeetejorenoj. 
7 Na nuhuaji, Abrahamri na seesano 
juyacaacua neteyaree. Maninia 
macujuashi, socua querasapiquia 
saquiriojoree na mosocoriquianoori. 
Nera pueraquena pueyano na 
seeratareeri. Cuno pueyanoori na 
majeetejoreea ritia, nocua tiuquinio 
pueya na mianuutesocoriquiano. 
8 Abrahamri maja saaja juunu shu na 
mianuutenu quirii cuno pueya. Juunu 
quitiaaca cumanijiasano nojori 
nujuaatiriijaariuhuaj. Naajuhuaj, juunu 
quitiaaca nojori raatojoreejaariuhuaj. 
Abrahamjanaari nocua tiuquinio pueya 
nujuanuriquiaa nojori na mianuutesaca
ri naana cari. 
9 Cuno pojori miaquenu nuhuaji, naa 
Abraham nequesotatureeri: 
—¿Teeteja quia niquio Sarani? 
Abrahamri cuno pojori sequeree: 
—Niya suhuortujiniaaco quiyano. 
10 Niquiriyatu cuno jiuujianaraca 
pueyanojinijinioori naa Abraham 
sequeree: 
—Tamonu marijiaara cua tacatesaca
riuhua, janiyari tariucua mueyaraca 
riuriatanutaniuhua quia niquio Sarani. 
Saraari jiyacari Abraham nijiniji 
suhuortu tohuateyaji tojiriquiaa 
puetunu cuno pueyano sequesanojuanaa 
neyaca Abraham. 11 Jiyacaritij, 
Abrahamri tariucua jiyanohua saaquia
no quiriquiaa, neco Sarajuhuaj. Motaja 
na quiniuucua, Saraari maja tari na 
naatiyojonu quijia. 12 Saraari cunora 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 18 ,  19 
moniriquiaa. Sanaa sorequequeeri naa 
na niishiriojosacari: “¿Janiyatucua taa 
muetutasurejaarani motajaniqui? Cua 
niyacaari tojetaarucuajanaa 
saaquianojuhuaj.” 
13 Jiyacaritij, Camarnuuri naa 
nequesotaree Abrahamtej: 
—¿Casaa quia niquio Sara 
sorequetareeni? ¿Saaja cua sequesano 
cuaracashitiyateeruhuari? 14 ¿Casaateeri 
jiyajeneta Pueyasorani? Tamonu 
marijiara quiocua cua tiuquishacariu
hua, janiyari tariucua mueyaraca 
riuriatanutaniuhua Sarani. 
15 Naa Sara tojishacari Camarnu 
sequesanotej, shiriiquiriiri. Cunora 
juucua na sorequenujiniji seetareeri. 
Naa sequereeri: 
—¿Janiyatee sorequereejaarani? Maja 
cua sorequenuni. 
Camarnuuri saa na riucuareejaa: 
—Janiyacuajaari niishiyani quiaacua
jaari sorequeree. 
16 Jiyacaritij, cuno jiuujianraca 
pueyari Sodoma tiacajiniara 
naquerejonuuriquiaa. Naacuatej, 
nojoriiri miaquenu nuhuaji, 
sanetarohua. Sodoma tiacajiniara 
quiojiyareeri. Abrahamri rupaquijia 
nojori nuhuaji sacuaquiaari. Nucuama 
nojori jatarucuaari. 
 

Sequeja pohuatasano  
Geenesis 18.17—19.3 

[Cuno jiuujianaraca pueyajinijinioni, 
niquiriyatu nojorijinijinioori Pueyaso
juanaa quiriquiaa, caapiqui na seyanio. 
Pueyasoori coteenu nocuaji 
pueratequiaari na seya Sodoma 
tiacajiniara, Lot nojori numootenura 
nocuaji. Pueyaso seyari cuno tenacarijia 
tiuquishii Sodoma tiacajinia. Lotri 
jiyacari cajiriquiaa Sodoma tiacajiniara 
tiuquitiaja sohuaca tohuateyaji. Sodoma 
tiaca shocuaari saitia matacosano quijia, 

26 

jiyaconajatej. Lot jaara niquiquiaari 
Pueyaso seya cuno tiacajinia 
tiuquitiaano, nojuajaari na tiacora na 
masuuquiaari na tiajinia nojori 
maquenura.] 
 

Sodoma Gomorra tiacaca 

catijiasacari 

 19  15 Tari na juhuaquesacari, 

Pueyaso seyari naa Lot seque
reequij: 
—¡Taa quia miyani! ¡Quia secoore 
sacaj! Quiaa jaara cusonu paniyaquiri 
nio tiacajinia quiniaa pueyataja nojori 
canaa catijiatasacari, ritia nio tiacajiniji 
quia mashiquiri quia niquiocua, cuno 
querajaa quia niyatujaajanio. 
16 Casaacuaquitijia Lot 
tarishiriquiaajaj. Pueyaso taraajenuucua 
nocua, seyari socua na numatucuajiniji 
nojori tuhuaqueneteree. Tiacajiniji cuno 
pojori tohuatejoreeri. Nojoriiri 
quiriquiaa Lot, necocua, querajaa 
necohua niyacoojorijaajanio. 17 Nojori 
jaara tari tiaca carijiniacuma quiriquiaa, 
niquiriyatu Pueyaso serujinijinioori naa 
nojori sequereequij: 
—¡Ritia nia netecuatiuyare! ¡Nia 
mashiri! Majaari nia nijiniara nia 
niquiniu paniniu. Niocua puetunujua
naa netecuatiuyare. Niaari nooj 
tuhuananuucua tacataseequij tucuacaa
nu niaacuaji niquishiyatej. Janiyacuaja 
tari nia sequereeni. Majaari nio jiya 
jamatujinia samaatenu paniniu niaa 
jaara cureenu paniri. 
24 Jiyacaritij, Pueyasoori Sodoma 
Gomorra tiacajinia mani tinirii. 
Pueyasoori juhua maru nitirii mani jiya 
cajiniocuaji, azufrejaajanio. 25 Naa 
catijiatasaaquiaariiri cuno querajaa 
tiacaca puetunu cuno jamatujinia quijia 
pueyapuejanaajuhuaj. Puetunu cuno 
jamatujinia moritiaja casaajanaari 
catequiaarijuhuaj. 26 Lot niquiocua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 27 
saniniuujia, neyaca necojori nuhuaji 
neteyanoquiiri na nijiniara 
tacateseecuara. Na cuaqueyari tiijia 
shoniria jataquee. 
27 Tariqui saniniuujia, Abrahamri 
Pueyasota na pocoojosaqui quiamaa. 
28 Tiji niquishii Sodoma Gomorra tiaca 
quijia caco juucuaari. Saaja najaca 
niquirii cuno jamatujiniji tacaanoori, 
juhua puereetuuca cuhuariquia 
cateyano najacaja. 29 Pueyasoori naa 
shaajaquiaari cuno jamatujinia quijia 
tiacacatej, tee cuniquiria Lot pacuquiaa
ri tii na quiniuriacuajani. Pueyasoori 
maja na niyajetanu quiquiaari cutara 
Abraham masesano na raaquiaacuara. 
Naacuatej Lot mashiquiquiaariiri maja 
cuno sesa miijiacata na cojiritiasaanura 
catijianu. 
 

Isaac rasacari 

 21  1 Naajuhuaj, majaari Pueyaso 

niyajetanu quiquiaari seetanu
juanaa na sequesano Sara. Nojuajanaari 
na cumaquiquiaari na manajenura taa 
na sequequiaaricuajano. 2 Naacuatej, 
Saraari manajequiaari. Neyacara 
raquiaari neyanuuri tariucua jiyanohua 
saaquiano Abraham quishacari. Mueyari 
naa rasaaquiaari seetanu 
jiyacarijianaatej taa Pueyaso 
sequequiaari na rasanuracuajani. 
3 Abrahamri nera necocua Sara muetusa
no jiyaniquiquiaari Isaac. 4 Abrahamri 
neyanu sapiquianacoocua jiyataquiaari 
ocho juuca na rasaanu nuhuaji. 
Pueyasojuanaacuajaari naa sequequiaari 
nojori miiniuria pueyaracaanutej. 
5 Neyanu Isaac jaara rasaaquiaaritij, 
Abrahamri jiyacari tariucua cien marijia 
shocotejonu quiriquiaa. 6 Saraari naa 
tama niishiriojoreejaacujua. Cunora naa 
sequereeri: “Pueyasoori cua 
puenucuareeni, janiyari cunora 
sorequejiyani. Pueya jaara cucuaji 

Geenesis 19 ,   21 
tojiniuuri, nojoriiri cua cojitiniutianiya 
cua timiniutia cua sorequejosacari. Naa 
nojori niishiriojosacari, ‘¿casaateeri 
motajaacua shipiniyariquiohua 
mueyaniuhuaj?’ 7 Majaari quenaaja 
niquiriyatu pueyano jiyaniniu quiquiaa
ri motajaari na naata neyacara 
muetunu. Quiarijiani, janiyari cua 
niyacara raree neyanuni, naajaa 
nojuajaari tariucua jiyanohua saaquia
no.” 
 

Abraham taanuusacari  
Agar neyanu Ismaeltaja 

8 Isaacri maashiquiaari, 

shipiyatasaareeri. Na shipiyatesacari, 
saaquiano Abrahamri neyanu 
shipiyatasaanu queranacutaquiaari. 
9 Naa nojori queranacutasacari mueya 
shipiyatanutej, Saraari jiyacari niquirii 
nera pueraquena niyanuuri neyanuniyo
jua macaatiriquiaa, na 
rerequeteriquiaajaariuhuaj. 10 Nojuajaari 
cunora naa neyaca Abraham sequeree: 
—Quiria pueraquena Agar cuaara 
niiquiji quiaara neyanutaja. Maja 
cutaraari cua paniniu quiyany Isaac 
raquiriatanura puetunu pa jiitiasano 
casamijianaa cuno seru niyanuta. 
11 Naa Abraham tojishacari necocua 
sequesano nojuajatej, jiyanohua taraaje
ree neyanu Ismaelcuaari Ismael 
quiniuucua neyanujuhuaj. 12 Pueyasoori 
jiyacari naa Abraham sequereequij: 
—Majaari mashajaacua taraajenu quia 
seruucuajaajanio. Puetunu quia niquiocua 
Sara sequesanojuanaa quia miiri. Quia 
niyanu Isaaccuajinio caneriquianoori quia 
pueyapuerano. 13 Quia seru niyanu 
saniniuujia, janiyari nocuaji caneno pueya 
canijiariquiano jiyanohua queraatia 
pueyarajuhuaj. Nojoriiri niquiriyatu 
jiyanohua puereetuuca jiya camarucua 
quiriquiano. Janiyari naa na miiriquianoni, 
quia niyanu na quiniuucuajuhuaj. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 22 
 

Pueyaso sanishacari Abraham 

 22  1 Pasanaataja na nuhuaji, 

Pueyasoori Abraham saniquiaa
ri na niishiniuria majatee Pueyaso 
sequesano na cuaracashitiniu quiquiaa
ni. Cunora naa na jiyaniquiriiri: 

—Abrahamnaa. 
Na riucuareeri: 
—¿Casaateni? 
2 Pueyasoori naa na sequeree: 
—Quia niyanu Isaac, cuno niquiriyatu 
jiyanohua quia panishano quia 
mueyaniyojuani, nojuaja quia jiyataare 
Moriah jiyajinia. Quiaa jaara cuno 
jiyajinia tiuquishii, janiyajanaari 
tuhuananu quia niquitiniutianiyani. 
Quiocua cuno tuhuananuucua mosee 
quia niyanu. Quiaari tii quiria na 
catijiareequinioj. 
3 Naacuatej Abrahamri jiyanohua 
tariquiicuaji sanequiaari. Na burro 
nijinia niataree cajitiuuri tii na cajijiara. 
Mojoquiiriijaariuhuaj Pueyasoocuara na 
catijiatajara neyanu. Abrahamri neyanu 
jiyataquiaari querajaa nera poonijionaa 
na seyajaajanio. 4 Tres juuca nojori 
rucuanenu nuhuaji, Abrahamri 
tucuacaanuji niquirii Pueyaso sequesano 
tuhuananu. 5 Jiyacari cuno querajaa na 
seru sequereeri: 
—Niyaja cucuaji nia jiitiarecuaa cua 
burro. Janiyari quiyanuniyojuata 
quianutaniya niiquiji socua nia tacojini. 
Canaa cuaara catijiasee Pueyasoocuara 
na panishanojaatijiaj canaa maniniu
huaqueetanura nojuaja, canaacua 
tacatemohuaniuhuaj. 
6 Abrahamri mojoco jiunioconucua 
paree. Neyanu Isaac numueecuaji na 
niareeri. Nojuajaari cushiishi ririiquiujia 
manijaajanio. Neyanuta 
canujuucuatiuyareeri. 7 Pasanaataja na 
nuhuaji, Isaacri na que Abraham 
sequeree: 

28 

—¡Cua quenaa! 
Na queeri na riucuaree: 
—¿Casaate sanaa? Neyanuuri na 
—Paari mojocoracani, manijaajanio. 

sequeree: 
¿Teeteeri Pueyasora pa catijiasocori
quiano borreeconijia? 

8 Abrahamri neyanu riucuaree: 
—Pueyasocuaja pa niquitionutaniya 

nera pa catijiasocoriquiano borreco, 
sanaaj. 
Nojoriiri mariyataa pacutaareecuhuaj. 
9 Nojori jaara tiuquishiiquiaari Pueyaso 
sequesano tuhuananuucua, tii 
jiyojetaseeri. Abrahamri sai paatirii na 
caco na catijiajara neyanu. Mojoco 
tanutetaree na cacojaariuhuaj. Naa na 
miiniu nuhuajitij, neyanu morojoreeri. 
Saitia na juhuacu mojoco caco neyanu 
moronucua niatareeri. 10-11 Neyanu na 
jiriatajara nocuara na rishacari cushiishi 
juucua, jiyacaritij Pueyasoori jiya 
cajiniocuaji naa nocua nacaree: 
—¡Abrahamnaa! ¡Abrahamnaa! 
Pueyaso riucuareeri: 
—¿Casaatenij? ¡Niyacuajanijia! 
12 Pueyasoori na sequeree: 
—Tuma taa mii mueyatej. 

Quiarijianij, shusha quia niataree 
cutaranijia. Quiaaquiiri seetanujuanaa 
cua puereja. Majaari quenaaja quia 
ruuretanu quirii janiya jiyacunujuanaa 
quia niyanu monu, quiria quia catijiaso
coriquiano. 
13 Jiyacarijiatej, Abrahamri borreeco 
niquirii naanacucuajinia cushiriquitiano na 
nacajajiniji. Abrahamri nocua canujiyaree. 
Borreeco quiaseeri. Cuno borreeco moree 
neyanu nitiiri. Pueyasora na catijiareeri. 
14 Na nuhuaji, Abrahamri naa jiyaniqui
quiaari cuno tuhuananutej: “Pueyasoori pa 
panishano niquitiojua.” Naacuatej, pueyari 
quiarijiaja naa jiyaniquiyajaa: “Noo 
tuhuananuucua Pueyasoori pa juuretasano 
niquitiojua.” 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 29 

15 Jiya cajiniocuaji, Pueyasoori naa 
pacutequiaari Abraham sequenutej: 
16 —Janiyari naa sequeyaquij 
Abrahamnaaj: Quia tojiniuucua cua 
sequesano, tojetaarucuajanaa quia 
ruuretaaquiniuucua niquiriyatu quia 
niyanuniyojua quiria na monuni, 
janiyari saniniuujia quiarijia seetanu
juanaa quia sequeyacujua. 17 Janiyari 
jiyanohua maninia miiniutianiya 
quiajaniyanijia. Naacuatej, janiyari 
quiocuajinio caneno pueya 
canijianutaniya jiyanohua saniniuunijia. 
Nojoriiri juhua jiya cajiniocua riya 
quiriquiano, juhua shoniniacu caminia 
shuriuquioco paaquiojua jaaquia 
quiriquianojaariuhuaj, serojosootej. 
Naajuhuaj, nojoriiri tojetaarucuajanaa 
na paraa shocotasoo quiriquiano, 
nujuatasoojuhuaj. 18 Naajuhuaj, janiyari 
puetunu mijiria quijiaca pueyapue 
miiriquiano maninia quiocuajinio 
caneno pueya seerani cua sequesano 
tojijia quia quiniuucua. 
19 Cuno nuhuaji, Abrahamri neyanuta na 
poonijonaa na pueyacua tacateyarohua, tee 
nojori na tiujiamaquiaaricuajani. Na 
nuhuaji, nojoriiri mariyataa tacatequiaariu
hua cuniquiji Beerseba jiyanishano 
tiacajiniohua. Abrahamri cuno tiacajinia 
jiyojequiaari tii na quiniuria. 
 
Sara shaajesacari 

 23  1 Cuno nuhuaji Saraari ciento 

veintisiete marijia shocotejoquiaa
ri. Na nuhuaji tariucua jiyanohua motajaari 
shaajequiaari. 2 Nojuajaari Hebroon 
tiacajinia shaajequiaari Canaan jiyajinia. 
Abrahamri necocua nujuquequiaari na 
shaajesacari. Naa pueyaracaanu nocua 
sapiyojoquiaariiri. Na nuhuaji nojuajaari 
raaco necocua na niajara niquijioquiaari. 
7 Naacuatej, Abrahamri cuniqui jiya 
camaruhua Hitita jiyanishano taucuacaacua 
sanequiaari. Nojoriicuara naniriiri na 

Geenesis 22  –  24 

saruhuatanura. Abrahamri naa 
saruhutaquiaari cuno taucuacatej, maja 
nojori jiyaniniuria Abrahamqui nojori sooja 
pueyano. 8 Abrahamri naa sequequiaari 
cuno taucuacatej: 
—Niaa jaara paniri niyaja cua nianura 
cua macu, quiria nia sequere Efroon 
jiyanishano Soohar niyanuni. 9 Nojuaja 
cuaara Macpelaa jiyanishano raa cua 
niquitioora, noo raa na cuhuariquia 
shuriucua caneyatej. Cuaara cua 
sequeera taa cumaneeca na paniya na 
samini. Janiyacua cuno raa sami na 
panishano cumaneeca niquitiorenoj. 
Janiyacua naacua jiitiare nia shuriucua 
raanijiataj, tama cucuajinio shaajeno 
pueyajaaja cua niajara cuno raaco. 
17 Naacuatej, Efroon cuhuariquia 
Macpelaari jiyacari Abraham cuhuariquiara 
quiquiaari saniniuujia, puetunu na 
nacuhuanacatajanaa, tii nocua caneja 
raajaajanio. Cuno jiyari Mamre jiya jamatu 
tamajiria pananu muetasamajiria. 18 Puetu
nu cuno casaajanaari Abrahamra quiquiaari 
saniniuujia. Abraham masesacari cuno 
cuhuariquia puetunu tii quijiaca taucuacaja
naari na niquiquiaari. Jiyacari Hebroon 
tiacajiniara tiuquitiaja quijiaca Hitita 
taucuacaari na niishijiacajuhuaj. Cunora 
naa sequetujuaari: 
na cumaneecata, nojuajaari cunora 
quiarijia nio cuhuariquia camaru. 
19 Naa Abraham masenu nuhuaji cuno 
cuhuariquiatej, tii caneja raaco 
niaquiaari necocua Saraari. Nio cuhuari
quiaari Mamre jiya jamatu tamaji, 
pananu muetusamajiria. Cunoori 
Hebroon tiacajinia, Canaan jiyajinia. 
 

—Cuno jiya neeri Abraham masesano 

Secaja pohuatasano  

Geenesis 24.1-57 

 24  [Abraham tariucua jiyanohua 

saaquiano quiriquiaa. Tamonu 
juuca nojuajaari nocua na seru piiquiaa

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 24 ,  25 
ri, nooj, socua saaquiano puetunu na 
seyajinijiniojuanaatej. Na sequereeri 
Haraan tiacajinia na quianura na 
tarajanuucua tii na pajenura neyanu 
Isaac niquiorano. Maja cutaraari 
Abraham paniniu quijia Isaac caminiu
ria Canaan jiyajinijinio taatu. Naacuatej 
na seruuri Abraham tarajanu Nahor 
tiacajinia quiaquiaari. Isaac niquiorano 
Rebeca maseree na que Betuelri, na 
nanu Labaanjuhuaj.] 
58 Jiyacaritij Rebecaari piishaaree na 
niniuria na que, na nanu na tojiniuria. 
Na tiuquishacari, nojoriiri Rebeca 
nequesotaree: 
—¿Quiaate nio pueyanota quianu 
paniya? 
Niyacoori riucuaree: 
—Jaa. Quianutaniyanijia. 
59 Abraham seruuri jiyacari 

cartesaaree, na cojiniaataja nojori 
quiojonuhuara. Naacuatej Rebeca nanu, 
na que na nucuaari na carteturee na 
quianura Abraham seruta, cuno seru 
pueyatanio. Pueyaracaanu Rebeca 
cojuana na seruuri nera 
cartesaareejuhuaj. 
60 Na nuhuajiria, Rebecaari naa 
maniniuhuaqueetasaaree maninia 
rupaajiniatej: Naa sequesaareeri: 
“Sanaanaa, quiaa cuaara quiiria 
serojosoo pueyapue supuetana. 
Quiocuajinio caneno pueya cuaara na 
paraa miaquejoriquia na tiacacajiniji, 
cuno tiacaca na cuaara na paraa 
miaquejoriquia na tiacacajiniji, cuno 
tiacaca na jiyatesocoriquiano nojoriria 
saniniuujia.” 
61 Jiyacaritij Rebecaari quiaquee. Nera 
pueraquenaa socua maajipohuari nata 
quiaareejuhuaj. Camello nijinia 
cajitiuyareeri. Nojoriiri Abraham seru 
nuhuajiyaree. Naacuatej Abraham 
seruuri shuquiriaatia quiariquiohua 
Rebeca na riniuucua. 

30 

62 Abraham seru camueenujusacari, 

Isaacri Neegueb jiyanishano jiyajinia quijia. 
Quera na seru tiuquitiasacariuhua Rebeca 
nocua, Isaacri jiyacari shusha 
tiuquiriquiohua cuarijiniji. Nioori cuari sesa 
quijia: “Quijiajuhuanajaari cua niquijia.” 
63 Tenacari Isaacri cari rucuanejoriquiaa. 
Jiyacari camellohua niquirii nocua 
canujuucuatiuyanoori. 64 Rebecaari 
mariyataa nocuaji niquiriquiaajuhuaj. 
Pueyano niquirii nocua catecanoyanoori. 
Nojuajaari Isaac quiriquiaa. Naa Rebeca 
niquishacaritij, Rebecaari camello nijiniji 
roseree. 65 Abraham seru nequesotareeri: 
—¿Canteja cuno pueyanoni, cuno 
pocua neteya cunocojini? 
Seruuri na riucuaree: 
—Nojuacuajaari cua camarnu, Abraham 
niyanu. Rebecaari nocuaji mishiquioree na 
jiquioco toqueta. Naa miijiacaari cuno 
jiyajinia niyacoojori na camishacari. 66 Na 
coquetoosacari, seruuri Isaac pohuataree 
puetunu na miishanojanaa. 67 Na nuhuaji, 
Isaacri Rebeca jaatucuree na nucua 
noquiyaraco suhuortujiniaacora. Isaacri tii 
na camiquiaari. Jiyacartij Rebecaari Isaac 
niyacaaquiaari. Isaacri jiyanohua neco 
panijia. Naacuatej Isaacri noojia 
cumanijiaree na nucua nuhuaji na 
taraajenucujusacari. 
 

Secaja pohuatasano  

Geenesis 25.1-6 

 25  [Necocua Sara shaajenu nuhuaji, 

Abrahamri socua camiquiaari 

Queturaa jiyanishano. Nojuajaari Abraham
ra muetuquiaari socua. Cuno 
pojoriicuajinio caneno pueyapueeri socua 
jiyaca camarucuara quiquiaari tama na 
jiitiasano pueyatajaaja.] 
 

Abraham shaajesacari 

7 Abraham saniniuujia, nojuajaari 

ciento setenta y cinco marijia shocotejo
quiaari. 8 Na nuhuaji, tojetaarucuajanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 31 
jiyanohua saaquianoori socua 
shaajequiaari. Naa coqueseequiaari 
tariucuacaanu na supuetanaari. 
9 Necohuari na niaquiaari, Isaac, 
Ismaelnio. Nio pojoriiri na shipininio 
niatuquiaari Macpelaa raajinia. Cunoori 
Mamre jiya jamatu tamaji pananu 
muetasamaji. Cuno cuhuariquiaari 
tariucuacaanu tahue Soohar niyanu 
Efroon cuhuariquia quijia. Cuno 
pojoriiri Hitita taucuaca quijia. 
10 Abrahamjanaacuajaari cuno jiya nee 
masequiaari Hitita jiyanishano 
taucuacajiniji. Naacuatej, Abrahamri 
tama na masesano cuhuariquiajiniajaaja 
niasaaquiaari necocua Sara shuriucua. 
11 Na shaajenu nuhuaji, Pueyasoori 
neyanu Isaac miiquiaari maninia. Na 
que Abraham shaajenu nuhuaji, Isaacri 
“quijiajuhuanaja cua niquijia” cuari 
shuriucua jateequiaari quiniu. 
19 Nioori Abraham niyanu Isaacjiniji 
pohuatasano. 20 Isaacri tariucua cuarenta 
marijia shocotejonu quiquiaari na camisha
cari Rebeca. Rebecaari Betuel niyatu quijia. 
Na nanuuri Labaan. Nojoriiri Padaan-aram 
jiya jamatujiniji Arameocuaca jiyanishano 
pueya quijia. 21 Rebecaari maja na naata 
muetunu quijia neyacara. Naacuatej neyaca 
Isaacri Pueyaso masequiaari neco 
Rebecaacuara. Pueyasoori Isaac masesano 
tojiquiaari. Naacuatej, Rebecaari 
manajeree. 22 Caapueya manajequiaariiri. 
Na manajesano caapueyari na nucua 
jiniacuma miriyojotaja. Naacuatej, 
Rebecaari naacua sequereequij: “Janiya 
jaara naa pueyaracaanu naquiya 
miiriquianoni, shaajetashuyareeraquij.” 
Nojuajaari naacua Pueyaso masequiaari 
nojuaja na tonura casaara naa naquiya na 
miyani. 23 Pueyasoori saaja naa 
riucuaquiaari Rebecatej: 
pueyapue camarucuarano manajeya. 
Naacuatej, nojoriiri juhuacarijia quia 

—Quiaari querajaa queraatia 

Geenesis 25 

24 Jiyacaritij, jaara tari quiquiaari 

jiniacuma miaquetoojiya nojori quia 
royaquishacarijia. Niquiriyatu nojoriji
nijinioori na cumaaca tojitiriquiano 
tarajanu. Naacuatej, jiyapueranuuri na 
nuhuajishana tojijia quiriquiano. 
Rebeca noosacari, caapueya rooreeri. 
25 Coteeno muetanoori noshanaja 
quiquiaari. Tojetaarucuajanaa 
noshanaca cajacaracajuhuaj. Na que na 
nucuajaajanio, nojoriiri na jiyaniquirii 
Esauu. 26 Na nuhuajijia 
muetamaajaariuhua tarajanu. 
Niquiquiojuata quiariquiaa tarajanu 
Esauu nojuaari. Nojuajaari cunora 
jiyaniquishaaree Jacob. Rebeca 
roosacari caapueyani, neyaca Isaacri 
jiyacari tariucua sesenta marijia 
shocotejonu quiriquiaa. 
27 Caapueyari maashiquiitiaquiaari. 
Esauu quishacari tariucua mashaja, 
nojuajaari cuanitianu maniniu quijia. 
Tarajanu Jacob saniniuujia, nojuajaari 
juhuajaniya suhuortujinia maniniucuaja 
quiniu. 28 Isaacri neyanu Esauu panijia 
jiyanohua, na miaquejonuucua neyanu 
cuanitiananujiniji. Rebecaari 
saniniuunia neyanu Jacob panijiaaja. 
29 Tamonu juuca, Jacobri 
sumaturiquiaa. Tarajanu Esauuri 
jiyacari shaa tiuquiriohua 
cuanitianujiniji, jiyareta 
puequeenajajuhuaj. 30 Jiyacari naa 
sequeree tarajanu Jacobri: 
—Sanajanaa, cucua quia jiyanoori. 
Quera cusoya cua miaajaanijia. Cuno 
naatuu quia sumatuujiniji quiria quia 
taquiri. 
Edomtajuhuaj. Edomri sequeya naatuu
ca. 
riucuaree: 
coteenu quiarijiaja cua jiyaterecuarajaj 

31 Tarajanu Jacobri saaja naa na 
—Sanajanaa, quiaa jaara paniri, 

Esauuri naacua jiyaniquishiya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 25 ,  26 
juhua pa que jiyapueranu cua quiniuria 
quia niti. 
 

Secaja pohuatasano  

Geenesis 25.31 

33 Jacob tojishacari naa tarajanu Esauu 
—Sanajanaa, seetanujuanaa cua 

[Tariucuacaanu pueyari jiitiquiaari, 
na que jaara shaajequee, neyanu 
jiyapueranuuri queraatia socua na que 
casami camarura quiquiaari na 
nuhuajishanaajiniji.] 32 Esauuri tarajanu 
sequeree: 
—Quiaacuajaari cua niquiya, janiyari 
quera cua miaajaa cusoyani. Naacuatej, 
cuno pa que jiyapueranu quiniu 
paniniuni, cunoori najuhuana quiria. 
sequesanotej, naa tarajanu sequereeri: 
sequere. Quiarijiaja cua jiyatere juhua 
pa que jiyapueranu cua quiniuria quia 
niti. 
Jiyacaritij, tarajanu Jacob sequeree 
seetanujuanaari: 
—Quiarijiani, janiyari maja pa que 
jiyapueranuni. Quiaacuajaari quiarijia 
juhua pa que jiyapueranujua. 
34 Naa nojori pocoojonu nuhuajitij, 
Jacobri tarajanu Esauu niquitioree pan, 
porootujiniji naatuu na 
sumatuujaajanio. Esauuri juhuajaniya 
miaqueree; raturohuari. Sanerohuari. 
Juhuajaniya canujiyarohuari. Naa na 
miiniuucuatej, nojuajaari tama 
samiritiaquiaarijaaja na que jiyapuera
nu na quiniu. Majaari quenaaja na 
tacaaniu quiquiaari tarajanu na 
jiyatenuucua juhua na puerana na 
quiniuria. 
 

Isaac quishacari Guerar tiacajinia 

 26  1 Jiyacaritij, majaari miasano 

quiniu quiquiaari cuno jiyajinia 
Isaac tii quiriquiaani. Naa 
quiquiaarijaariuhuaj Abraham quishaca
rijia. Naacuatej, Isaacri Guerar 

32 

tiacajinia pacuquiaari tii na quiniuria. 
Cuno tiacajinia quijiaari Abimeelec. 
Nojuajaari Filisteocuaca camarnu quijia. 
2 Isaac quishacari cuno tiacajinia, 
Pueyasoori nocua muetaquiaari. Naa na 
sequereeri: 
—Maja Egipto jiyajinia pacunu. 
Quiocua jiyojeseequia cutara tee cua 
sequenutaniya quiajaniyacuajani. 
3 Quiarijiani, nio jiyajiniaja quia quiri 
janiya cuaara quia sequerohuajaatijia. 
Majaari puerenu. Janiyacuajaari quiata 
quiyani. Janiyari maninia quia 
miiniutianiyani. Nio jiya quiaa tii 
quiyani, janiyari puetunu nio jiyajanaa 
niquitionutaniya quiajaniyani, quiocua
jinio caneno pueyajaajanio. Janiyari 
naa tohuatenutaniya seetanujuanaa cua 
sequesano quia que Abrahamni. 
4 Quiocuajinio caneno pueyapue 
canijiariquiano jiyanohuanijia juhua 
jiya cajiniocua quijia riyaja. Nojori 
jiyaranoori puetunu nio jiyajanaa, 
nojoriiria cua niquitiosano. Naajuhuaj, 
puetunu mijiria quijia pueyapuejanaari 
maninia miishaariquiano quiocuajinio 
caneno pueya seera. 5 Quia shipininio 
Abraham tojiniuucuacuaa nera cua 
sequesano, janiyari naa maninia 
miiniutianiyani. Nojuajaari puetunu cua 
sequesanojuanaa miijia quijiajuhuaj. 
Naajuhuaj, Abrahamri nerano cua 
niishitiojosano tojijia quijiajuhuaj. Maja 
sesa na miiniuria, cua rootasano tojijia 
quijiajaariuhuaj. 
6 Isaacri naacua jiyojequiaari Guerar 
tiacajiniatej. 7 Saniniuujia cuno Guerar 
tiacajinijinio pueyani, nojoriiri niishiniu 
panijia casaate Rebeca Isaacrani. 
Cunora naa Isaac nequesotatuquiaariiri: 
—¿Casaate Rebeca quiarani? 
Isaacri puerequiaari cuno pueya na 

sequenura Rebecaari necocua. Rebecaa
ri maaji maniniu quijia. Naacuatej, 
Isaacri tama niishiriojoquiaarijaaja, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 33 
“Janiya jaara nio pueya sequereni, 
Rebecaari cua niquio, nojoriiri cua 
niquioocuaji cua motunutaniya.” 
Cunora cuno pueya sequereeri Rebecaa
ri na rimiatu. 
8 Isaacri jiyacari tiijia jiyojequiaari 
quiniu. Tamonu juuca Abimeelecri na 
tia tacuhuajiniji shootiariquiaa. 
Jiyacaritij saaja Isaac niquirii necocua 
Rebeca cacanuujiyanoori. 9 Naa 
Abimeelec niquiniuucuatej, Isaac 
jiiquiootereeri nocua na niniuuria. Isaac 
jaara nocua niquiaari, naa na sequeree
ri: 
—Cuno maajiquiiri quia 
niquiocuacuaja. ¿Naatejaaratej? ¿Casaa
ra quia sequecanucuaraarani “cuno 
maajiiri cua rimiatu?” 
Isaacri naa riucuaree Abimeelectej: 
—Tama janiyajaarijia coojiajinia 
sequecanuni, “Janiya jaara sequereni 
nio maajiiri cua niquio, pueyari nocua 
cua monutaniyacujua.” 
10 Abimeelecri naa Isaac riucuareequij: 
—¿Casaara naa quia sapojorucuaari? 

Quiaatucua taa sequereni quia 
niquiocua jaara jiuriasaare quia 
niquiaraja. Quiaa maara naa miitiriu
cuaa sesa canaa pueyajataj. 
11 Naacuatej, Abimeelecri puetunu na 
tiacajinia na jiitiasano pueyajanaa 
piriyojoquiaari naatej: 
—Niquiriyatu niajaniyajinijinio jaara 
taajetere nio pueyano necocuajaajanio, 
cuno pueyano cuaara mosaaria. 
12 Isaacri cuno marijiara 
natoojoquiaari. Pueyaso naacunuucua 
nojuaja, nera moriquiaari maniniaari. 
Naacuatej queraatia paatijioquiaari na 
natoojosanojinijiiri. 13 Isaacri jiyanohua 
casamiriaca pueyanora quiquiaari. 
14 Jiyanohua queraatia borrecohua 
jiitiajaari, queraatia juyacajuhuaj, 
queraatia nera poonijionaa pueyajaaja
nio. Naacuatej puetunu cuno tiacajiniji

Geenesis 26 ,  27 
nio Filisteocuacaari Isaac jiitiasanoocua 
jiaatiajaca. 15 Na que Abraham rishisha
carijia tariucuacaanu, Abrahamra 
poonijionaa pueyari pueyamaanu 
mohuaca pacaretacojua 
riuriataquetuquiaari nojori 
jiuurioosacari cariiquia jiyajinia mohua
ca nojori pajesacari. Nojoriiri nojori 
cuariria na jeenucuaquiaari. Abraham 
shaajenu nuhuaji, cuniquijinio 
Filisteocuacaari cuno cuari mishiquiojo
quiaari. Nojoriiri jiya jiyarequetaquiaari 
mii, maja socua cuno cuari quiniuria. 
Cuno taucuacaari naa miitiuquiaaritij 
jiyanohua casamiriaca, jiyanohua 
seyaraca Isaac quiniuucua. 
16 Tamonu juuca Abimeelecri socua 
naa sequequiaari Isaactej: 
—Niiquiji quia quiaare. Quia quijiara 
quia pajare tamaqui. Quiaari taquiya 
jiyanohua casamiriacacua socua 
canaajiniji. 
 

Jacobjiniji pohuatasano 

 27  1 Tari Isaac quishacari jiyanohua 

saaquiano, nojuajaari cariyojua
rura quiquiaari. Nojuajaari tamonu 
juuca na jiyapueranu Esauu piiquiaari. 
Naa na sequereeri: 
—¡Quiyanunaa! 
Esauuri na que riucuaree: 
—¿Casaate cua quenaa? 
2 Na queeri na sequeree: 
—Quiyanunaa, quiaacuajaari cua 
niquiya. Tojetaarucuajanaa tari puera 
saaquianonijia. ¿Casaate cua toyani? 
Janiya naasucuaari canashiyaquiji 
nimishiriquianoni. 3 Sanajanaa, cua 
nuhuajiria miaquenu paniya quia 
cuanitiananunijia. Naacuatej, janiyari 
paniyani quiarijia quia quianura 
cuanitianuucua. Quia cashanata quia 
jiacoo casaa cua miaquesocoriquiano. 
4 Quiaa jaara casaa mocoo sanaa, 
quiocua maninia na sumatusuhuanoj taa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 27 
cua maniniucuaquiaacuajani. Quiocua 
tariucua sumatuu quiria patare miji. 
Janiyacua na miaquetareni. Cua 
miaquenu nuhuaji, cua shaajeyaquisha
carijia, janiyacua maninia rupaajinia 
quia sequereni Pueyaso miiniuria 
maninia quiajaniya. 
5 Puetunu naa Isaac sequesacari na 
jiyapueranutej, necocua Rebecaari na 
tojiriquiaa. Naacuatej, Esauu jaara 
quiaquiaari cuanitianuucua na quera, 
6 jiyacaritij Rebecaari naa neyanu Jacob 
sequereecujua: 
—Sanajanaa, niya tojirii quia quenijia. 
Naa quia tarajanu Esauu sequereeri: 
7 “Quiyanunaa, quiarijia quiria quia 
cuanitiacoo. Quiocua quia cuanitiananu 
sumatusuhua quiria. Janiyacua na 
miaquereni. Naa cua miaquenu nuhuaji
tij, janiyacua quiocua niarohua cua 
juaashiquiani maninia rupaajinia cua 
sequesacari quiajaniya Pueyaso 
miiniuria maninia quiajaniya.” 
8 Naacuatej quiyanunaa, cua sequesano 
quia tojiri: 9 Quiarijiaja ritia quia 
neteyare pa seyacua. Quiria miji quia 
quioocoo querajaa cabra macujuashi. 
Quia quera na sumatureera maninia taa 
na maniucuaquiaa miaquenucuajani. 
10 Jaara tariucua sumatusano quiri, 
quiocua nocua na pataare na 
miaquetenuucua. Na miaquenu nuhuaji, 
nojuajaari quiocua nianutaniya na 
juaashiquia maninia rupaajinia na 
sequenura quiajaniya Pueyaso miiniuria 
maninia quiajaniya na shaajeyaquisha
carijia. 
11 Jacobri na nucua sequeree: 
—Cua nucuanaa, cua tarajanuuri 

cutara jiyanohua cajacaraca. ¿Janiyatee
ri naa cajacaracaajataj? 12 Cua 
nucuanaa, ¿janiyatucua taa miiricuaani 
cua que jaara quiaquere cua cuaqueya 
na niishiniuria janiya? ¿Janiyatucua taa 
miirini nojuaja jaara niishiri janiyari 

34 
neyanu Jacobni? Cua que jaara niishiri 
janiyari Jacobni, nojuajaari cua 
sequenutaniya janiyari na 
rerequeteyani. Naacuatej, cua queeri 
cua sesacanutaniyani. Majaari tari 
maninia rupaajinia na sequenu 
quiniutianiya Pueyaso miiniuria 
maninia janiya. 
13 Na nucuaari naa Jacob 
riucuareequij: 
—Quiyanunaa, maja puerenu. Naajaa, 
quia que cuaara cua sesacaara quia 
nitiqui. Janiya cutaraari quia sequeyani, 
ritia cua sequesano quia miirijiaj. Ritia 
miji quia quioocoo cua sequesano 
querajaa cabra macujuashi. 
14 Jacobri na nucuara netecoo ritia 
cabra macujuashiyacua. Na nucua na 
niquitiosuhuari. Na nucuaari saniniuujia 
na sumatureecujua. Maninia na 
sumatureeri juhua neyaca Isaac 
maniniucuasanojua. 15 Esauu toque 
maniniuquiiri na nucua shuriucua 
racatasano quijia tiaco. Rebecajanaari 
cuno toque puerooree neyanu Jacob na 
cushitishocoriquiano. 16 Na nuhuaji, na 
puecoosano cabra macujuashiya 
shoqueta Jacob numatucua 
mishiquiojoreeri, puetunu na 
riquiajanaanio tee cajacaaju 
quijiatucuaja Jacobni. 17 Naa na 
jeenucaanu nuhuaji neyanu Jacobtej, na 
sumatusano casaa na niquitioreeri na 
majeetejosano panjaajanio. 
18 Jacobri saniniuujia na queecua na 
tiuquitiaqueecujua. Na que sequeseeri: 
—¡Cua quenaa! 
Na queeri na riucuaree: 
Niyacuajanijia. ¿Cantequia sanaa? 
19 Jacobri na que riucuaree: 
—Janiyacuaja quia jiyapueranu 

Esauuni, cua quenaa. Tari quia panisha
no miirii quiaranijia, cua quenaa. Quia 
sanere. Maninia quia cajiri, cua quenaa. 
Quiocua cua cuanitiananu miaquere. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 35 
Quia miaquenu nuhuaji quiocua cucua 
niarohua quia juaashiquia, maninia 
rupaajinia quia sequenura janiya. 

—Quia pocuanuuri juhua Jacob 

20 Isaacri na nequesotaree: 
—¿Quiaateeri namitia ritia 
cuanitiacooruhua quiyanunaa? 
Jacobri na que riucuaree: 
—Jiyocuacaanu quijia quia Pueyaso
cuajaari cua niquitioreeno, cua quenaa. 
21 Na queeri Jacob sequereecujua: 
—Miji cucua quia cateconure. Quia 
quiaquereera cua niishiniuria quiaate 
seetanujuanaa quiyanu Esauuni. 
22 Jacobri na queecua cateconuree na 
que quiaquenura nojuaja. Isaacri naa 
sequeree: 
pocuanujua. Quia numatucua cutaraari 
quiyanu Esauu numatucua. 
23 Naacuatej Isaacri maja na niishiniu 
quiriquiaa Jacobri na sapojoriquiaa. Na 
numatucuacuajaari seetanujuanaa juhua 
Esauu numatucua quiriquiaa cajatuneca. 
Isaac sequeyaquishacarijia neyanu 
maninia rupaajinia, 24 nojuajaari naa 
Jacob nequesotarohuariuhuaj: 
Esauujaarani? 

—¿Quiaateeri seetanujuanaa quiyanu 
Jacobri na que riucuaree: 
—Taaquiriirini, cua quenaa, 
janiyacuaaquiniateja Esauunijiaj. 
25 Naacuatej, na queeri na sequeree: 
—Quiria quia taquiriqui quia 
cuanitiananujiniji quia sumatusano. 
Janiyacua miaquenu nuhuaji maninia 
rupaajinia sequerohua quiajaniyani. 
Jacobri na que mianuuteree. Vino 
pataree nerajaariuhuaj. Saaquiano 
Isaacri juhuajaniya miaqueree, 
ratureejaariuhuaj. 26 Na nuhuaji neyanu 
Jacob sequerohuari: 
—Miji cucua quia cateconure. Cua 
nujuure, quiyanunaa. 
27 Jacob cateconusacari na queecua, 
na que na nujuunura, Isaacri neyanu 

Geenesis 27 
quiaree. Na toque nujuunequereeri. Naa 
na miiniu nuhuajitij, naa maninia 
rupaajinia na sequeree neyanuucua na 
juaashiquia na niasacariiri: 
—Seetanujuanaa, quiyanu Esauu 
naaqui naata nujuureenijia; juhua 
cuhuariquiajinia Pueyaso 
moritianishano nataacuaca shuucuacaja. 
28 Pueyaso cuaara quia nataacuacaacua 
nitiiria maru, maninia quia nataacuaca 
moritianura. Naacuatej, quiaari 
jiyanohua queraatia paatijioriquiano 
quia nataacuacajiniji quia carojotasano: 
queraatia trigo, queraatia uva caacanio. 
29 Jiyanohua queraatia pueya cuaara 
quiara poonijionaa quiiria. Puetunu nio 
jiyajinijinio pueyajanaa cuaara quiocua
ra mojoquetacoora, juhua nojori 
camarnu quia quiniuucua. Tama quia 
tapueyocuaca camarnujaaja quia quiri 
nojori quia tojitiniuria quia cumaaca. 
Nojori cuaara quiocuara 
mojoquetacoora quia tojijiaca nojori 
quiniuucua. Naajuhuaj, cante quiocuaji
nio caneno pueya quejaa sesacanuni, 
nojuajaari saniya sesacasaariquiano. 
Saniniuujia, canapuetej maninia 
rupaajinia quiocuajinio caneno pueya 
maniniuhuaqueetajacani, nojoriiri 
maninia miishaariquianojuhuaj. 
30 Naa Isaac sequenu nuhuaji maninia 
rupaajinia neyanu Jacobtej, Jacobri na 
que shuriucuaji tohuatacuhua. Esauuri 
jiyacari shusha na cuanitiananu 
tiuquitiariquiohua. 31 Esauuri na quera 
sumatusuhua na cuanitiananujuhuaj. 
Naa na sumatunu nuhuaji na queratej, 
na queecua na pataareeri. Naa na 
sequeseeri: 
—Cua quenaa, quia sanere. Cua 
cuanitiananu quia miaquere. Quiocua 
na nuhuaji maninia rupaajinia cua 
sequerohua quia jiyapueranu cua 
quiniuucua. 

32 Isaacri neyanu Esauu nequesotaree: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 27 

—¿Canteeri quiajaniyanijia? 
Naa na riucuareeri: 
—Janiyacuajaruhua quia jiyapueranu 
Esauuni. 
33 Isaacri jiyanohua shiriiquirii. 
Jiyanohua na tetecanuta naa sequereeri: 
—¿Canteeri na cuanitiananujiniji tari 
cua miaquetequiinitioj? Quia tiuquiya
quishacarijia, janiyari quiria na 
patasano sumatuu miaqueree puetunu
juanaani. Janiyari tari maninia rupaaji
nia na sequereeni. Nojuajaari naacua 
quiarijia nera Pueyaso cua masesano 
jiitiaa. 
34 Naa na que sequesano Esauu 
tojishacaritij, jiyanohua nujuquereeri. 
Na nujuquenuta naa nacaree na 
queecuaari: 
—¡Cua quenaa, maninia rupaajinia 
cua sequerejuhuaj Pueyaso miiniuria 
maninia janiya! 
35 Isaacri neyanu Esauu riucuaree 
naatej: 
—Quia tarajanuqui cua sapojoqueeni. 
Quiarano cua riuriotaca riutiocoqueeno 
tari quiocuaji. 

36 Esauuri naa sequereequij: 
—Seetanujuanaaquiiri. Nojuajaari 
riutiocojojuajuhuanajaj. Naacua 
jiyaniquishaaquiaariquiiri “Jacob.” 
Nojuajaari tari cua pacutejiya naa 
sacuaraatia miiniutij. Nojuajaari 
coteenu cua jaariutiacanu quiriano quia 
jiitiasano quia jiyapueranu cua quiniuu
cua. Quiarijia socua 
pacuterohuariuhuaj. Quiriano rupaa 
maniniu quia jiitiasano 
riutiocorohuariuhuaj. ¿Cua quenaa, 
majateeri tamonu casaa quiriano quia 
sequesocoriquiano rupaa maniniu 
cureenujua? 
37 Isaacri neyanu Esauu riucuaree: 
—Cua tojiri quiyanunaa. Janiyari tari 
cumaaca niquitioree quia tarajanu 
Jacobni. Nojuajanaari na cumaaca quia 

36 

tojitiriquiano. Jiya tarajanujuanaa, 
puetunu na muetusanojanaari nera 
poonijionaa quiriquiano. Janiyari 
maninia rupaajinia na 
sequereejaniuhuaj. Naacuatej, nojuajaa
ri na carajotasano trigo paatijioriquiano 
jiyanohua queraatiatej. Na natasano 
uvaari jiyanohua queraatia 
mueturiquianojuhuaj. Naacuatej, 
nojuajaari na caacara na rapijiosano 
cajitijiotariquiano jiyanohua 
queraatiatej. ¿Quiarijiaariuhuaj 
quiyanunaa, casaa cua miya 
quiaraarinijia? 
38 Esauuri na que shiniujiurii. Naa na 
sequereeri: 
—Cua quenaa, quiaateeri puera na 
puecaree niquiriyatuucuacuaa. Cureeree 
jiyoteeri. ¡Pueyaso niquiara maninia 
rupaajinia cua sequerejuhuaj! 
Esauuri nujuquenu pacuterohuacuhua. 
Jiyanohua sariyocuariquiaari. 
39 Na queeri jiyacari naa na sequeree
quij: 
—Quiaari tucuacaanu quiriquiano 
jiya maniniujiniji. Maruqueyari maja 
quenaaja quiocua niyojoriquiano 
tojetaarucuajanaa quia nataacuaca na 
piquiojonura quenaaja. 40 Tama 
quiajaniyajaarijia quia paraa 
nujuatariquiano quia nijiniaquetucuaja 
mueruuta. Quiaari quia tarajanu seru 
quiriquiano. Tama quia 
cumamacaashacarijiaaja, quiaari naacua 
tama rupateriquianojaaja quia 
tarajanujiniji. Quiocuajinio caneno 
pueyari naa miijiosaariquianotej. 
 
Jacob mashishacari Esauucuaji 

41 Naa Jacob riutioconuucua 
tarajanuucuaji na que na niatenu na que 
juaashiquia nocua, maninia rupaajinia 
na que sequenura nojuajatej, Esauuri 
naacua maja na niquiniu paniniu quijia 
na juaaniutia tarajanu Jacob. Esauuri 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 37 
naa niishiriojojua noojiajinia: “Cua 
quecuaja namitia quera shaajeya. 
Janiyacua cua que shaajenu nuhuaji cua 
tarajanu Jacob moreni.” 
42 Rebeca jaara niishiquiaari Esauuri 
monu niishiriojoriquiaa tarajanu, Jacob 
numootequiaariiri. Naa na sequereeri: 
—Cua tojiri, quia tarajanu Esauuri 
quia monutaniya. 43 Naacuatej, quiyanu
naa, niiquiji ritia quia mashiri Haraan 
tiacajinia. Quiocua cua nanu Labaan 
tiajinia quishii. 44 Quiocua tii quishii 
quia tarajanu juaaniu cuaara 
tajiyateerajaatijia. 45 Nojuaja cuaara 
quia miishano niyajetaarajuhuaj. 
Janiyacua na nuhuaji quia 
numooteriquiani tiajinia quia tacatenu
huara cucua. Maja cutaraari cua 
mueejutenu paniniu niquiriyatu juucaji
niaja quia mona namishaanuucua 
quiocua. 
46 Na nuhuaji Rebecaari naa 
sequequiaari neyaca Isaactej: 
—Janiyari nio Hitita taatujuri taajeree 
tarini, Esauu camiyosano 
necocohuaranoni. Jacob jaara nio 
Canaan jiyajinijinio Hitita taatu 
camirijuhuaj, socua maninia juhuari cua 
shaajenura. 

 28  1 Jiyacaritij Isaacri neyanu 

Jacob piiquiaari na 

nacasusocoriquiano. Coteenu maninia 
rupaajinia neyanu sequereeri. Naa na 
sequereejaariuhuaj: 
—Majaari nio Canaan jiyajinijinio 
taatu caminiu. 2 Quia jiyaso Betuel 
quijia Padaan-aram jiyajinia quia 
quiaare cutara. Quiocua quia cama 
Labaan niyatu tarajanu camishii tii 
cutara. 3 Puetunu cumaacaraca quijia 
Pueyasojuanaa cuaara maninia miiria 
quiajaniya. Nojuaja cuaara canijiaara 
jiyanohua queraatia quiocuajinio 
caneno pueya. Naacuatej, quiaari 
jiyanohua queraatia jiyacajinia quijia 

Geenesis 27 ,  28 

pueyapue supuetana quiriquiano. 
4 Pueyasojuanaa cuaara naa maninia 
miiria quiajaniyatej, quiocuajinio 
caneno pueyapuejaajanio. Pueyasojua
naacuajaari naa maninia rupaajinia 
sequequiaari cua shipinio Abrahamtej. 
Naacuatej, quia niquiohuacuajinio 
caneno pueyapueeri nio pa quijia jiya 
camaruhua quiriquiano tee pa quiya 
juhua tamonu jiyajinijinio 
rucoojojuacacuajani. 
5 Saaquiano Isaacri naa Padaan-aram 
jiyajinia jiyaroquiaari neyanu Jacobtej. 
Jacobri naacua tiuquishiiquiaari na 
cama Labaan tiajiniatej. Labaanri Betuel 
niyanu. Nojoriiri Arameo pueyata 
jiyaniquishano quijia. Labaancuajaari 
Rebeca nanu. Rebeca saniniuujia, 
nojuajaari Jacob, Esauu nucuacuaja. 
 
Esauu camishacari Ismael niyatu 

6 Isaac niasacari na juaashiquia 
Jacobcua maninia rupaajinia na 
sequenura neyanu, Esauuquiiri na que 
niquiriquiaa naa miyanotej. Na que 
tojiriijaariuhuaj tarajanu sequeyano 
Padaan-aram tiacajinijinio maaji na 
caminiuria tiijiuhuaj, maja na caminiu
ria cutara Canaan jiyajinijinio taatu. 
7 Niquiriijaariuhuaj Jacobri 
Padaan-aram tiacajinia quiaquiaari taa 
na que na nucua rootaquiaari nojuacua
jani. 8 Esauuri naacua niishiquiaari na 
quequiiri seetanujuanaa maja na 
maniniucuanu quiriquiaa cuno Canaan 
jiyajinijinio taatujuri. 9 Esauuri naacua 
na cama Ismaelcua quiaquiaari. 
Ismaelcuajaari Abraham niyanujuhuaj. 
Esauuri na que parajanu niyatu Mahalat 
riquiaari necocuara. Mahalatri Nebaiot 
rimiatu. Nojoricuajaari Ismael 
niquiohua quijia. Esauuri naacua 
riquiaari socua maajitij, juucua Canaan 
jiyajinijinio na camiyosano taatujuri 
jiitiaja juucuacuajaari. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 28 
 

—Janiyajanaacuajaari 

Pueyaso muetasacari  
Jacobcua Beteljinia 
10 Jacobri Beerseba tiacajiniji 
quiaquiaari. Haraan tiacajiniara neteja 
nucoco quiamaari. 11 Nucocojua na 
quiasacari ninimiaquiaariiri. Naacuatej 
narejashiquijia cunoco pojoseequiaariiri. 
Juhua na nacaacuaji matajara niaquiaa
ri saajiaari nocua na maquejara. Naa 
maquequiaariiri. 12 Naa na maquesacari 
cuno niucua tiitij, nojuajaari naa 
maquiyojoree cuno niucua: Tacatu 
niquiriquiaa jiyocuaji nujuataanoori. 
Jiya cajiniocua taretariquiaari. Pueyaso 
seyari camiji rosetariquiaa, tamasacaari 
saniniuujia tacatariquiohuacujua. 
13 Jacobri jiyacari Pueyasojuanaa 
niquirii na shuriucua nujuaanojuhuaj. 
Naa na sequequiaari: 
Camarnujuanaani. Quia jiyaso Abraham 
Pueyasotuhuaj, quia que Isaac 
Pueyasonio. Naacuatej, quiajaniya, 
quiocuajinio caneno pueyajaajanio, 
janiyari puetunu nio jiyajanaa nia 
niquitioriquianoni, nio jiya quiaa tii 
pojiyani. 14 Quiocuajinio caneno pueyari 
jiyanohua caneriquiano, juhua jiyojuaja 
serojosoo. Nojori canesacari, nojoriiri 
nio jiyajinia paaqueriquiano. Nojoriiri 
naa niyaquejoriquiano pananu 
tiuquishacora, pananu muetasamajinio; 
naajuhuaj, pananu muetasamaji 
miaquetajara, na muenecaranio. 
Puetunu mijiria quijiaca pueyajanaari 
quiataja cojiritiasaariquiano maninia 
miiniu quia seera, quiocuajinio caneno 
pueya seerajaajanio. 15 Janiyacuajaari 
quiata quiyani. Tiquiyocua quia 
quiasacari, janiyacuajaari quia 
cojuariquianoni. Janiyari nio jiyajinio
hua quia tacatoriquianohuaniuhuaj. 
Majaari cua cartenu quiniutianiya 
quiajaniya janiya cuaara quiara tohuate

38 

re seetanujuanaa cua sequesano 
quiajaniyajaatijiaj. 
16 Jacob jaara niucuaquiaariuhua naa 
na maquiyojonu nuhuajitij, naa tama 
noojiajiniajaaja niishiriojoriquiaari: 
“Pueyasoqui seetanujuanaa niya quiya 
janiya tii maqueyani. Majaari cua 
niishiniu quiriquiaaquinioj.” 
17 Jiyacaritij, Jacobri jiyanohua 
puereree. Na puerenuta naa 
niishiriojoreeri: “Niya cua 
maquesaquiquiiri tojetaarucuajanaa 
puereeta maniniushiqui juhua Pueyaso 
quishaquijia. Majaari sesa miijia 
quijiara. ¡Niyaquiiri Pueyaso 
quiquiojuhuanajaj, jiya cajiniocua 
tiuquitiaja tiootiujuhuaj!” 
18 Jaara juhuaquequiaari, Jacobri 
jiyanohua tariquiicuaji sanequiaari. Na 
nacaacuaji na maquejara na niasano 
saajia nujuateree Pueyasoraari. Naa na 
miiniu nuhuajitij, cuno saajiaacua 
totarohua shiyocuaari. 19 Tariucuacaanu 
cuniquini, tii quijiaari tiaca. Na sesaari 
naa quijiatej, “Luz.” Jacobri saniniuujia 
na jiyaniquiquiaari “Betel.” Nio sequeya 
“Pueyaso tia.” 
20 Cuniquijiani, Jacobri naa 
sequequiaari seetanujuanaa Pueyasotej: 
—Pueyasonaa, quiaa jaara quiarijia 
cua cojiyare quia cojuanura janiya tee 
cua quiaacuajani, naajuhuaj, quiaa jaara 
cua niquitiore cua miaquesocoriquiano, 
cua cushishocoriquianojuhuaj, janiyari 
quia timitianutaniyani. 21 Naajuhuaj, 
janiya jaara cua quiniutiaja cami 
tacatemohua cua que 
quiquiojiniohuarani, janiyari seetanu
juanaa cua Camarnura quia 
jiyatenutaniyani, Pueyasonaa. 22 Nio 
saajia niya cua nujuatesano juhua 
moriujiuni, nioori juhua quia 
tiaranojua, Pueyasonaa. Naacuatej, 
quiaa jaara cua niquitiore queraatia 
casaa, janiyari puetunu cuno cien 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 39 
casaajinijinio quia niquitioriquiano diez 
casaani. 
 

Secaja pohuatasano  
Geenesis 29.1—32.6 
[Jacobri Haraan tiacajinia 
tiuquiquiaari. Labaan tiajinia quishiiri. 
Cuno Labaan jiyanishano pueyanoori 
Abraham tarajanu jianianu quijia. 
Querajaa niquiojoririaca quijiaari: Liia, 
Raqueljuhuaj. Jacobri coteenu Liia 
camiquiaari. Na nuhuaji Raquel 
camiquiaarijaariuhuaj. Jacobri na 
camara poonijioquiaari catorce marijiaa. 
Nojuajaari naa poonijioquiaari na 
camaratej, na cama niquitiojonuucua 
Liia, Raquelnio necocuarano. Na 
nuhuaji Pueyasoori Jacob numoote
quiaari na cama na cartenura, tama na 
jiyajiniohua na quianuhuara. Quera 
Jacob tiuquitiasacari na pueya, na seya, 
Edom jiyajinia, nojuajaari noojiaqueya 
na pueyajinijinio puetaniquiaari nojori 
tonura tarajanu Esauu nojuajiniji. Na 
jiyaramiquishano seya jaara tari 
numootequiaari Esauu, na nuhuaji 
nojoriiri Jacobcua riujiuuquiaariuhua. 
Nojoriiri Jacob numooteree Esauujiniji. 
Nojoriiri naa Jacob sequeree: “Quia 
tarajanu Esauuri quia naacunuucua niya 
cuatrociento na pueyata.”] 
 

Jacob rucuanejosacari na 

jiyajiniohua 

 32  7 Naa Jacob tojishacaritij, 

jiyanohua puerereeri. 

Niishiriojoriquiaajaariuhuaj taa na 
miiniutianiyani. Naacuatej, nojuajaari 
querajaa maanura na pueya 
raquiriojotaree, na seyajuhuaj. Cuno 
querajaa maanujinia na raquiriatasano 
seyani, cunoori nio quiriquiaa: 
borreecohua, juyaca, camellohuanio. 
8 Nojuajaari naa miiriiquij naa na 
niishiriojosacari: “Cua tarajanu Esauu 

Geenesis 28,   32 
jaara canaa miaquejonu paniri, nojuaja 
cojetasacari puecoonu puetaano maanu, 
na nuhuaji quiaano maanuri jiyacarijia 
na naata mashiniu.” 9 Naa na niishiriojo
nu nuhuajitij, Jacobri naa Pueyaso 
sequereequij: 
—Cua jiyaso Abraham, cua que Isaac 
jiyano Pueyasonaa, quiaacuajaari cua 
sequerucuaa juhuajaniya cua tacatenu
huara cua que shuriquiohua. 10 Pueyaso
naa, ¿Janiyatee maninia miijia 
quiarani? Naajaa, quiaari tojetaarucua
janaa capora. Naa capora quia quiniuu
cuatej, quiaari maninia cua miiriucuaa 
pueyaracaanu shuquiriaatia cua 
quiniuria. Quia niquishuriiriaj. Cua que 
shuriucuaji cua mashishacari cua 
tarajanu Esauucuaji, janiyari nio 
Jordaan moo jatamaquiaari saa cua 
natacaniyojuatajani, casaaju tojetaaru
cuajanaa. Quiarijia saniniuujia, janiyari 
cua raja tiacajiniohua tacatehuani 
querajaa puereetuuca maapueta. 
11 Quiarijia cua cojuare quenaaja cua 
tarajanu Esauucuaji. Janiyari cua 
tarajanu puereyani nojuaja mariqui 
cucua niyareeri na puecoonura cua 
niquiocohua, quiquiohuajaajanio. 
12 Pueyasonaa, quiaacuajaari maatia cua 
sequecanu, quiaari maninia cua 
cojuanutaniya. Naa maninia quia 
miiniuucua quiriatej, quiaari cua 
niquiohuacuajinio caneno pueya 
canijianutaniya jiyanohua queraatiara, 
juhua shoniniacu caminia shuriuquioco 
paaquiojua jaaquiaja serojosoo. 
13 Jacobri cuniquijia jiyojetaquiaari 
maquenu tee cuniqui na 
suhuortucuajinia nojori quiriquiaacuaja
ni. Nojuajaari nio na seesano casaajiniji
nio saquiriojoquiaari, tarajanu Esauu na 
panajotajara: 14 dosciento cabra, veinte 
chivo, dosciento borreeco, veinte 
carnero, 15 treinta shusha roonu 
camellohua puetunu necohuatajanaa. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Cua tarajanu Esauu jaara quia 

Geenesis 32 
Quiooreejaariuhuaj, cuarenta vaca, diez 
vaca shusha mashiquiori. 
Quiooreejaariuhuaj veinte asno 
maajipohua, diez asno canuunio. 16 Naa 
na saquiriojonu nuhuaji tarajanurano na 
seyajinijiniotej, puetunu cuno na 
saquiriojosano seya maapuejanaa 
jiyaramiquitiaree nera poonijionaa 
pueyari. Na saquiriojosano seyari naa 
raquiriojotasaaree queraatia maanuji
nia, maja nojori quiojonura jatiqui 
puetunujuanaa. Jacobri nera poonijio
naa pueya sequeree naatej: 
—Cua puetatiuyarecuaa. Janiya nia 
nuhuajiyajuhuaj. Niocua maninia 
tucuaqui quiasee, maja jatiqui. 
17 Jacobri coteenu na seya maanu 
cojuariquiano jiyarotaree nera poonijio
naa pueya. Naa coteenu na rootareeri: 
naacure, jaara quia nequesotare ¿teyano 
pueyanorano poonijionatej quiajaniyani, 
tee quia quiaani, canaranote cuno 
seyani quiaa na jiyataani?, 18 quiocua 
naa riucuare cua tarajanutej: “Cua 
camarnu Esauunaa, puetunu nio 
seyajanaari quiarano, quiara poonijiona 
Jacob jiyarosano. Nojuajaari cumaji 
canaa nuhuaji niyajuhuaj.” 
19 Jacobri naa rootaree socua tamonu 
nera poonijiona pueyanotej, 
teyanotucuaja socua tamonu na seya 
maanu jiyatariquiano quiriquiaani. 
Tamasaca nera poonijionaa rootaree 
naajaariuhuaj. Jacobri naa rootaree 
puetunu na seya maanu jiyatariquiano 
pueyajanaa. Naa nojori sequereeri: 
—Naa nucoco nia naacunujusacari cua 
tarajanutej, puetunu niajaniyajanaacua 
saaja naa na riuhuaneretej, taa cua 
sequeree niajaniyacuajani. 20 Niocua naa na 
sequerejuhuaj: “Quia jiyaraajia Jacobri 
cumaji canaa nuhuaji niyajuhuaj.” 
Jacobri naa niishiriojoriquiaa 
noojiajiniatej: “Janiyari cua tarajanu 

40 

juaaquiaca maquishajanutaniyani 
janiya jaara nocua cua tiuquiyaquisha
carijia cua seyajinijinio tiuquitiri 
nocuani. Cua niquitiosano nuhuaji 
janiyajanaari nocua tiuquiniutianiyani. 
Naa cua seyajinijinio cua niquitionuu
cua nojuajatej, cua tarajanuuri maninia 
cua naacunutaniyani.” 21 Jacobri naa 
pueratequiaari nera poonijionaa pueya 
tarajanuucuatej. Na nuhuaji nojuajaari 
tiijia maquequiaarijaara na 
suhuortucuajiniani. 
 

Jacob quiaquetoosacari 

Pueyasojuanaata 
22 Cuno niucuajanij, Jacobri 
sanequiaari. Querajaa necocohua 
niuutirii Jaboc moo jatajaari. 
Necocohuara pueraquenaa querajaa 
maajipohua niojoree moo 
taquijiriajaariuhuaj, na jiitiasano once 
necohuajaajanio. 23 Jacobri puetunu na 
jiitiasano casaajanaa 
niuutijioquiaarijuhuaj. 24 Jacob jaara 
jateequiaari tamajaaja nojori 
quiojosaquiji, nocua muetaquiaariiri 
tamonu pueyano. Cuno pueyanoori 
Jacobta juhuaquequiaari 
quiaquetoonuucua. 25 Jacob 
quiaqueyano pueyano jaara niishiquiaa
ri nojuajaari maja na naata shocotanu 
quiaquenu, nojuajaari jiyacari Jacob 
jianucu pirii. Pacuretaqueeri. 26 Jiyacari
tij Jacob quiaqueyano pueyanoori naa 
sequeree Jacobtej: 
—Tariucuaja, cua cartere. Paa tari 
juhuaquemaani. 
Jacobri saaja naa na riucuareequij: 
—Quiaa jaara quiarijiaja maninia 

rupaajinia cucuara maseyaquiri 
Pueyaso, janiyari quia 
carteyaquiniutianiyani. 
ree: 

27 Cuno pueyanoori Jacob nequesota
—¿Taate quia sesani? 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 41 

Nojuaja na riucuaree: 
—Cua sesa Jacob. 
28 Cuno pueyanoori Jacob sequeree: 
—Quiarijiajiniji quia sesaari saniniuu
jia quiniutianiya Israel, maja tari Jacob. 
Quiaari Pueyasojuanaa quiaqueree. 
Naajuhuaj, quiaa jaara quiarta pueyano 
quiaquerejuhuaj quiaari saaja 
shocotaquiaa. Cunora quia sesaari 
Israel. 
pueyano nequesotareecujua: 

29 Jiyacaritij, Jacobri saniniuujia cuno 
—Cua sequereja taate quia sesanijia. 
Cuno pueyanoori naa riucuaree 
Jacobtej: 
—¿Casaara quia niishiniu paniya cua 
sesaarinij? 
Cuno pueyanoori tiijia maninia 
rupaajinia Pueyaso maseree Jacobcuara. 
30 Jacobri noojiajinia sequequiaari: 
“Janiyajanaari Pueyaso niquirii catecaji 
jiyareta na jiquioconi. Naajaa majaari 
cua cusonuni. Saminio quiyajaanijia.” 
Cunora na quiaquetoosaqui jiyaniqui
quiaari Penuel. 
Penueljiniji quiaquiaari tariucua pananu 
muetasacari. Na jianucu 
pacuretanuucua, nojuajaari jacariaja 
shipiiniuquiriquiaa. 32 Quiarijiaja 
Israelcuajinio caneno pueyari maja na 
miaquenujua jianucujiniji cusoru, 
pacuutiajajiniji quijia cusoru. Cunoori 
Pueyasojuanaa piniuucua Jacob 
jianucu. 
 

31 Jacobri na jiyaniquishano 

Secaja pohuatasano  

Geenesis 33.1-18 

[Esauu coquetoosacari tarajanu 
Jacobta, Esauuri na jiyanooquiaari. Na 
nuhuaji Esauuri Jacobcuaji rupatequiaa
ri tama na jiyajiniajaaja na quiniuhuara. 
Cuno na jiyari Edom jiyaniquishano 
quijia. Jacobri saniniuujia Canaan 
jiyajinia pacuquiaari.] 

 

Geenesis 32 ,  35,   37 

Jacob niquiohuajiniji pohuatasano 

 35  22 Jiyacaritij tari nojori 

jeenucuasacari tii nojori quijia
ra, Rubeenri na que niquiocua Bilha 
jiyanishano jiuriaquiaari. Na que jaara 
naa na miishano niishiquiaaritij, na 
queeri jiyanohua juaarii. 
Puetunu Jacob niquiohuajinijiniojua
naani, saa canuujuaari quijia doce. 
23 Nioori nera Liia muetusano necohua 
sesaca: Rubeen nojori jiyapueranu, na 
nuhuaji Simeoon, Levii, Judaa, Isacar, 
Zabuloonnio. 24 Raquelcua na 
mueratejosano saniniuujia, nojoriiri 
nareja querajaaniyojua: Josee, 
Benjamiinnio. 25 Naajuhuaj, Raquel seru 
Bilha jiyanishanoocua na mueratejosano 
sesacaari nio: Dan, Neftaliinio. 26 Nioori 
Liia seru Zilpaacua na mueratejosano 
necohua sesacajuhuaj: Gad, Asernio. 
Puetunu niojuanaari Jacob niquiohua 
sesaca. Nojoriiri Padaan-aram jiyajinia 
roosaaquiaari. 
27 Jiyacaritij Jacobri na que Isaac 
niquiniuucua quiaquiaari Mamre jiyanisha
no nacuhuajinia. Pueyari cuno tiaca 
jiyaniquijia Arbaajuhuaj, Hebroonnio. 
Abrahamri cuno tiacajinia quijia quiquiaari 
tari neyanu Isaacjaajanio. 28 Jiyacaritij, 
Isaacri jiyanohua saaquiano quiquiaari. 
Tariucua ciento ochenta marijia 
shocoteyanoori shaajequiaari. 29 Nojuajaari 
naa coqueseequiaari na supuetanaatej. 
Necohua Esauu, Jacobnio nojoriiri na que 
niatuquiaari raaco. 
 

Joseejiniji pohuatasano 

 37  1 Jacobri Canaan jiyajinia 

jateequiaari quiniuriajuhuaj, 
tee na shipininio jateequiaari quiniu 
rupaquijiacuajani. 2 Nioori Jacob 
niquiohuajiniji pohuatasano. 
shocotejonu quiquiaari, nojuajaari 

Josee jaara tariucua diecisiete marijia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 3 Israelri socua panijia neyanu Josee 

Geenesis 37 
jaarajaaja tapueyocuacata cojuaja na 
que seya borreecohua. Cuno tapueyo
cuacaari na que niquiocohua Bilha Zilpa 
niquiohua quijia. Mashaja Josee 
saniniuujia, nojuajaari na queecua 
tacatejohua na que na pohuatanura sesa 
tapueyocuaca miijiosanojiniji. 
tamasaca necohuajiniji. Naa Josee 
panijiaari tariucua saaquiano na 
quishacari nera necocua ranuucua 
neyanuniyojua. Naacuatej, Israelri 
neyanu Joseera shitiatequiaari toque 
maniniu. 4 Tapueyocuaca niatanuucua 
na queeri socua panijia Josee puetunu 
nojorijinijijanaa, tapueyocuacaari 
naacua jiyanohua na juaatiujia noojiaji
nia. Majaari na niquitiuniu paniniu 
quijianoj. Majaari juhua coteenujua tari 
na saruhuatatunu quijia Josee. 
5 Tamacari Joseeri na maquenujiniji 
pohuataquiaari tapueyocuaca. 6 Joseeri 
naa sequequiaari tapueyocuacatej: 
—Sanajooriniaa, cua maquenujiniji 
nia pohuatareeraj. 7 Cua maquenujinia, 
puetunu pajaniyajanaari cuhuariquiaji
nia poonijionuuriquiaani. Paari na 
nujuatacosaquijia trigo 
coqueetejoriquiaa pa 
morojotasocoriquianoni. Naa pa 
morojotanu nuhuaji trigotej, cua casaari 
sanetaquee. Jiyacojiria nujuatariquiaari. 
Nia morojotanucuaca saniniuujia, 
nujuataano cua mortanucua shocua 
rerequeeseeri. Jiyacari cua mortanucua 
trigoocuara nanitiacoreeri. 
Nojuajaari naa socua jiyacatojoquiaari 
tapueyocuaca juaatiniu nocuaratej. 
8 Tapueyocuaca tojishacari naa Josee 
pohuatasanotej, naa na sequetureeri: 
—Naa quia pohuatanuucua mosaatia 
quia maquiyojonujinijitij, ¿quiaateeri 
canaa sequenu paniyaruhua quiaari 
canaa camarnu quiriquiano? ¿Quiaari 
quia cumaaca canaa 

42 

9 Cuno nuhuaji Joseeri socua 

tojitiriquianojuhuaj? Maja 
maquiyojorunaa, quiaa najuhuana 
mosaatia pocuaaquij. 
Tapueyocuacaari socua juaaquiaari 
Josee, naa na maquenujiniji nojori na 
pohuatanuucuatej. 
maquiyojoquiaari. Tapueyocuaca na 
pohuatareejaariuhuaj. Naa nojori 
sequereeri: 
—Sanajooriniaa, janiyari socua 
maquiyojorohuacuaa pananuni, 
racajuhuaj, once riyajaajanio. Nojoriiri 
cucuara cua tacoji jiyacuara 
jacamaturiquiaa na saruhuatanura 
janiya nojori camarnu cua quiniuucua. 
10 Josee jaara naa na 
maquiyojonujiniji pohuataquiaari na 
quetej, tapueyocuacajaajanio, na queeri 
na juaarii. Naa na sequereeri: 
—Naa quia maquiyojonuucuaniquitij, 
¿Casaa canaa quia sequenu 
paniyarinitioj? Quia nucua, quia 
tapueyocuaca, janiyajuhuaj, ¿canaateeri 
quiocuara jacamaturiquianoni canaa 
saruhuatanura quiajaniya canaa 
camarnu quia quiniuucua? 
sequetooquiaari na jiaatianutatej, 
“¿Joseeteeri taquiya pa camarnu 
quiriquianoni?” Na que Israel saniniuu
jia, nojuajaari jiyanohua niishiriojojua 
naa neyanu maquiyojonuucuatej. 
12 Tamonu juuca, Josee tapueyocuacaari 
Siquem tiacajinia jiyataquiaari na que seya 
borreecohua, tii nojori na mianuutenura 
jiyasocua. 13 Na nuhuaji, saaquiano Israelri 
neyanu Josee sequequiaari: 
—Quiyanunaa, quia tapueyocuacaari 
quiarijia cua seya jiitiaa Siquem 
tiacajinia. Nojori quia niquiquioo, casaa 
na miiquioyajanojoni. 

11 Tapueyocuacaari naacua tamajaaja 

Joseeri naa na que riucuareequij: 
—Taaquiriirinij nojori niquiniuucua 
quianutaniyacuajanijia, cua quenaa. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 43 

14 Israelri Josee sequeree: 
—Ritia quia quiaare quia tapueyocua
ca niquiniuucua, cua seyajaajanio, taa 
nojori quiyani. Quiocua ritia tacatemo
hua cua pohuatanuucua nojorijiniji. 
Israelri neyanu Josee jiyaroquiaari 
Hebroon tiaca jamatujiniji, Siquem 
tiacajiniara tapueyocuacaacua. 15 Joseeri 
Siquemjinia tiuquishii. Tapueyocuaca 
na pajesacari, netecuariquiaari. Saa 
shaaja. Tamonu pueyanoori na 
naacuquiaari. Naa na nequesotareeri: 
—¿Casaa quia pajeyani, quiaa nocua 
neteyocuaani? 
Joseeri na riucuaree: 
16 —Cua tapueyocuaca pajeyanijia. 

¿Majatee quia niquiniu quiriiquinioj tee 
cua que seya na jiitiatiuyani? 

17 Cuno pueyanoori Josee sequeree: 
—Niya quitiuriquiaano. Tamaqui na 

Joseeri tapueyocuaca nuhuajiquiaari. 

seya jiyatatiuyareenohuaj. 
Sequeturiquiaaruhuatijia, “Dotaan 
tiacajinia pa quiaarej.” 
Nojori riuriatasee Dotaan tiaca 
shuriucueari. 18 Tapueyocuacaari 
tucuacaanuji nojoriicua niyano na 
niquitiurii. Na catecanoyaquishacarijia, 
tapueyocuacaari tama sequetooquiaari
jiaaja nojoriiri na monutaniya. 19 Tama 
nojorijiaarijia naa sequetooquiaari: 
—Nia niquiri, mosaatia maquiyojoru 
cumaji pocua neteyani. 20 Miji, moseeca 
seque pa more. Pocua pa mosano 
jatarohua raamani. Pocua na nuhuaji pa 
que pohuatasuhuani sarequi Josee 
sarucuaa. Naa pa miiniu nuhuajitij, 
pocua moseeca maquiyojosano 
shanacurohuani ¿seetanujuanaa 
tohuatenutaniyatejanojoni? 
tojiquiaari naa tapueyocuaca 
pocoyanotej, nojuajaari juucua 
Joseecuaji tacunu paniriquiaa. Cunora 
naa tapueyocuaca sequereeri: 

21 Nojori saaquiano Rubeen jaara 

Geenesis 37 

—¿Casaara na moshiyajanojoni? 

22 Majaari puereeta nanaca 
shootetunuujua. Maja naa miitiuniutij. 
Nareja nia saniitiore cutara. Nia 
quiarenoj. Niocua nio tariucuacaanu 
mohuacara jiuuriaa joojuaa raama na 
jatare nio cariiquia jiyajinia caneyani. 
Majaari na motunu cutara. 
Nojori saaquiano Rubeenri naa 
sequequiaari tapueyocuacatej, 
tarajanuucuaji na tacusacari juucua. 
Rubeenri paniriquiaa tarajanuniyojua 
riujiuuniuhuara juhuajaniya na 
queecua. 
23 Joseeri tapueyocuacaacua tiuquishii. 
Jiyacaritij, nojoriiri na tucuaque toque 
jocuaturee. 24 Tarajanu quiatureeri. 
Raama na jatatureeri. Cuno raari 
tariucuacaanu mohuaca quiquio quijia. 
Jiyacari namitia joojuaa quiriquiaari. 
25 Naa tarajanu na miitiuniu nuhuajitij, 
cajitiuriohuari. Juhuajaniya 
miaquenuurohuari. Rubenri jiyacari 
tapueyocuacaacuaji rupatequiaari 
tamaquiria rupaquijia. 
Jiyacaritij, nojoriiri pueya niquirii 
nojoriiquiumia quiaano Galaad jiyajini
jinio. Camellohuaracaari quiriquiaa. 
Cuno pueyari Ismaelcuajinio caneno 
pueya quiriquiaa. Cuno pojoriiri Egipto 
jiyajiniara quiariquiaa cumaneecara 
nojori niquitiojonura tii nojori casami. 
Camellohuari cuno nojori casami 
canujuhuatanuuriquiaa. Cuno casamiiri 
quiquiaari shanohua jaanutaja, 
balsamojuhuaj, mirrajaajanio. 26 Jiyaca
ritij, Judaa jiyanishanoori naa sequeree 
tapueyocuacatej: 
—¡Sanajooriniaa! ¿Paateeri maninia 
miiniutianiyajaarani, paa jaara tama pa 
tarajanujaaja moreni? Paa jaara na 
moreni, paari saaja naa sacuaraatia pa 
miishanojiniji seetanutaniya 
saajaaraniuhuaj. Maja maninia naatej. 
27 ¿Paatucua taa more pa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Naa Judaa sequesacari 

Geenesis 37 ,   39 
tarajanucuarani? Nareja pa cumaneeca
ra pa niquitiore juhuari cuno 
Ismaelcuajinio caneno taucuaca, Egipto 
jiyajiniara quiojiyani. Paatucua taa 
tacaretarecuara tama pa tarajanujuaaja 
monuni. 
tapueyocuacatej, nojoriiri naa maninia 
na niishiriojosano timitiaturee. 
28 Naacuatej, na casami niquitiojonuu
cua quiojiyano Egipto jiyajinia taucuaca 
jaara quiamaquiaari nojoriquiumia, 
tapueyocuacaari Josee jaatiuquiaari 
raamaji. Nojoriiri jiyacari tarajanu 
niquitioturee cuno taucuaca. Na 
tarajanu sami maseturee platajiniji 
shipinishano veinte cumaneecaari. 
Joseeri naa rishaaquiaari Egipto 
jiyajiniaratej. 
29 Na nuhuaji saniniuujia, Rubeen 
jaara tacatequiaariuhua, tii na niquiniu
ria tarajanu Josee, majaari tari na 
riuriatanu quiquiaari. Naacuatej, 
Rubeenri quera na macaaniutia na 
toque sureeree. 30 Naa na miiniu 
nuhuajitij tapueyocuacaacua 
neteyarohuari. Naa nojori sequesuhuari: 
—¿Taa mashaja miirii raamajiirini, 
juhua shaaquiriuhuatej? ¿Casaa cua 
miyacuaani? 
31 Jiyacaritij, tapueyocuacaari Josee 
tucuaque toque ritiurii. Nocua 
shiijiotaturee na motusano cabra 
niquiojua nanacaari. 32 Naa na miitiuniu 
nuhuajitij, na queecua cuno toque 
jiyarotatureeri. Naa na rupaa 
jiyaroturee na queecuaari: “Canaa 
quenaa, nio toque quia niquishuriniaja. 
Canaa pa seya miaquenuujua cuhuari
quiajinia na riuriatareeni. ¿Majatee quia 
niyanu Josee toqueni?” 
33 Saaquiano Jacob jaara niishiquiaari 
neyanu toque, naa sequereeri: 
—¡Taaquiriirinij, quiyanu 
toquecuaaquiniatejaj! Nacujiniaaco 

44 

34 Jiyacaritij, Jacobri quera 

quijia casaaqui quiyanu sarucuaa. 
Sesaacaquiiri na miaquesocoriquiano 
quiyanu sureeree. 
neyanuucua na macaaniutia na 
cushishano toque sureeree. Na nuhuaji 
na taraajenucujutaja toque 
cushiriohuari. Nojuajaari pueyaracaanu 
neyanuucua nujuquejoquiaari. 35 Neco
hua, necojorijaajanio, nojoriiri juucua 
na que sanaajojua. Jacobri saaja 
ruuretaquiaari necohua, majaari na 
paniniu quijia necohua cajitiniuria 
noojia. Naacuatej, Jacobri naa 
sequequiaari necohuatej: 
—Nareja cua niquitiuri. Tama 
sariyocojiya quiyanuucuajaajanijia. 
Jacob nujuquejosacari, nojuajaaja naa 
sohuarejotajatej: “Janiyari pueyaracaa
nu quiyanuucua sariyocojoriquiano 
juhuanani, janiya cuaara na 
coqueseejaatijia cua shaajesacari.” 
 
Josee Potifar niquiocuajiniji 

pohuatasano 

 39  1 Ismaelcuajinio caneno pueya 

jaara Josee tiuquitiaseequiaari 

Egipto jiyajinia, Potifar jiyanishano 
tahueri na masequiaari na serura na 
tiaco poonijioriquiano. Cuno Potifarri 
Egipto jiya camarnu Faraoonra poonijio
na quijia. Potifarri capitaan quijia, 
camarnu Faraoon cojuanaa soldadohua 
jiyaniijia quijia. 2 Naajaa, Pueyasoori 
Josee cojiriquiaa. Naacuatej, puetunu 
Josee miishanojanaari maninia 
quiquiaari na masena na camarnu 
Egipcio tiajinia. 3 Cuno tahue Josee 
masequiaari tama na 
cumaneecatajaajani, nojuajaari 
niishiquiaari Pueyasoori Josee naacuri
quiaa puetunu na miishanojiniajanaa 
maninia na quiniuria. 4 Na camarnuuri 
naacua Josee timitiajatej. Cunora Josee 
jiyateree na naacunaraari na tiaco 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 45 
poonijionaa nujuanuna na quiniuria. 
Naacuatej, na camarnuuri Josee seerata
quiaari puetunu na tiaco na jiitiasano 
casaajanaa. 5 Potifar seeratanu nuhuaji 
Josee na tiaco poonijionaa, puetunu na 
jiitiasanojuhuaj, cuno juucajiniji, 
Pueyasoori maninia miiquiaari Potifar, 
na tiaco, na cuhuariquiajiniajuhuaj. 
6 Josee miiniuucua puetunu Potifar 
poonijiosanojuanaa na tiaco, Potifarri 
maja tari na tacaaniu quijia. Naacuatej, 
Potifarri saaja juhuajaniya miaquenuu
cua tiuquijiohua na tiajinia. 
Joseeri mashaja maniniu quijia. 
Puetunu na niquitiujiacajanaari na 
maniniucuatujua. 7 Na nuhuaji, Josee 
camarnu Potifar niquiocuaari 
coteequiaari Josee maniniucuanu. 
Tamonu juuca, cuno maajiiri naa Josee 
sequequiaaritij: 
—¿Taamueca mashajatequia? Cua 
canure. 
8 Joseeri saaja cuno maaji ruuretaree. 
Naa na sequereeri: 
—Cua camarnuutijia puetunu niya na 
tiajinia na jiitiasanojuanaa cua 
seeratarucuaate. Niya nera cua poonijio
nuucua na tiajinianij, nojuajaari maja 
tari na tacaaniu. 9 Nio tiajinia, majaari 
puetunu na tiajinia na jiitiasanojuanaa 
cua seeratarucuaani. Maja cutaraari na 
sequenu quirii janiya, cua cojuanura 
quiajaniya. Nojuacuajaari niishiya 
quiaari necocua. Naacuatej, ¿janiyatu
cua taa sacuaraatia miiriucuara cua 
camarnuni? Naajuhuaj, naa 
miiniuniquitij cunoori tojetaarucuaja
naa sacuaraatia Pueyasora. 
10 Cuno maajiiri Joseecua 
shiiniuquiquiaari saaja. Josee sequejaari 
nojuaja na canunura. Joseeri saaja na 
shocoteja. 11 Tamonu juuca saniniuujia, 
Joseeri juucua na camarnu tiaco 
tiuquiquiaari na poonijiosano na 
miiniuria. Jiyacaritij, majaari quenaaja 

Geenesis 39 

niquiriyatu pueyano quiniu quiriquiaa 
tiaco. 12 Cuno maajiiri Josee toquejiniji 
quiaree. Naa na sequereeri: 

—Cua canurejaj. 
Joseeri saaja netequee. Carijiniacuma 
tohuatamaari. Cuno maaji juaashiquiaji
nia tiujiaquee na toqueeri. 13 Cuno maaji 
niquishacari Joseeri na toque tiujiaquee 
na juaashiquiajinia naa na netesacari na 
shuriucuajitij, 14 tiaco poonijionaa na 
seya na sariyotareeri. Naa nojori 
sequereeri: 
—¡Nia niquishuriniaja! Cua niyacaari 
juhua maninia miiriquiano nio Hebreo 
pueyano maserucuaa niya na tiajinia na 
niasocoriquiano. Quiarijiaariuhuaj, cuno 
pueyanoori pa rerequetereeni. Cua 
sohuacamara cucua tiuquimiaari. Cua 
canunu paniriquiaa juucuaari. Janiyari 
naacua jiyanohua na sariyotareeni. 
15 Jiyanohua marteyano na tojishacari 
janiya, cua sohuacamaji netequee 
ritiaari. Cunora cua sohuacamara 
tiujiaquee na toquejaariuhuaj. 
16 Naacuatej, cuno maajiiri Josee 
toque racataree cuniquijia neyaca na 
niquitishocoriquiano jaara tiuquiriohua. 
17 Potifar jaara tiuquiquiaariuhua na 
tiajinia, necocuaari puetunujuanaa na 
pohuataquiaari Joseejiniji. Naa sequeree 
neyacaari: 
—Pa serurano quia masesano cuno 
Hebreo pueyanoni, cua sohuacamara 
cucua tiuquiriinio. Cua canunu 
paniriquiaari. 18 Jiyanohua cua 
sariyotasacari nojuaja, ritia netequeeri. 
Na toque tiujiaquee cua shuriucuaari. 
19 Quia seruuri naa cua miiriiquij. 
Naa Potifar tojishacari necocua 
pohuatasano nojuajatej, jiyanohua 
juaariiri. 20 Na camarnuuri jiyacari 
Josee quiaree. Tamasaca na seya na 
seeratareeri cuaara Josee nujuatetuura 
nujuatejojuajinia, tee cuniqui camarnu 
Faraoon nujuatejosano pueya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 39 ,  40 
nujuaturiquiaacuaani. 21 Naajaa Josee 
nujuasacari nujuatejojuajiniatej 
Pueyasoori tii na cojiriquiaajuhuaj. 
Maninia miijiojua Joseejaari. Naacuatej, 
nujuatejosano pueya cojuanaa 
jiyaniijiaari Josee maniniucuaquiaari. 
22 Naacuatej, cuno jiyaniijiaari Josee 
seerataquiaari nujuatejojuajinia na 
cojuanura puetunu narta nujuatejosano 
pueyajanaa. Joseeri narta nujuatejosano 
pueya saaneejojua nojori miiniuria 
puetunu nojori miishanojanaa nujuate
jojuajinia. 23 Naa Josee naacunuucua 
nujuatejojua jiyaniijiatej, cuno 
jiyaniijiaari maja tari na tacaaniu quijia 
nujuatejosano pueya na cojuanura. 
Joseecuajaari maninia miiriquiaa 
puetunujuanaa na niti. Pueyasojuanaa
cuajaari na naacuriquiaa. Naacuatej, na 
miishanoori puetunujuanaa maninia 
quiquiaari. 
 

Josee pohuatasacari 

maqueyojosano 

 40  1 Na nuhuaji, querajaa na seruuri 

camarnu Faraoon juaatiquiaari 
nocuara. Niquiriyatuuri vino na camarnu 
Faraoon raatojonaa jiyaniijia quijia. 
Tamonu saniniuujia, nojuajaari camarnu 
Faraoonra pan majeetejonaa jiyaniijia 
quijia. 2 Cuno querajaa jiyaniijianucuaari na 
camarnu Faraoon najiquititiuquiaari tama 
nojoriicuarajaaja. 3 Naacuatej, Faraoonri 
nojori quiooteree. Tamasacata na jiyarota
ree nujuatejojua tiajiniaari Potifar 
cojuatesocoriquiano tii. Cuno nujuatejojua 
tiajinia nujuatesano quiriquiaajaariuhuaj 
Josee. 4 Jiyacaritij, Potifarri Josee 
seerataree cuno shusha tiuquitiano 
querajaa jiyaniijianucua. Cuno querajaa 
jiyaniijianucuaari tarishiquiaari nujuatejo
sano nojori quishacari. 
5 Tamonu niucua, camarnu Faraoon 
raatojonaa jiyaniijiani, nera pan 
majeetejonaa jiyaniijiajuhuaj, nojoriiri 

46 

mariyataa maquiyonuuquiaari. Nojori 
maquiyojosanoori tama 
nojoriicuarajaaja quiquiaari. 6 Cuno 
tariqui saniniuujia Josee jaara nojori 
niquiniuucua niquiaari, 
macuhuajetacoyano nojori niquishiiri. 
7 Joseeri naacua nojori 
nequesotareequij: 
maani? 

—¿Casaara macuhua nia juhuaque
8 Nojoriiri naa Josee riucuareequij: 
—Canaari niucua maquiyojoreeni. 
Majaari quenaaja niquiriyatu pueyano 
quiniu canaara na pohuatanura canaa 
maquiyojosanojiniji. 
Joseeri saniniuujia naa cuno pojori 
riucuareequij: 
—¿Majateeri nio nia niishiniu? 
Pueyasojuanaacuajaari na naata niaara 
pohuataniniu maatia nia 
maquiyojosanojiniji. Quiarijiaja ritia 
cua pohuatature nia maquiyojosano. 
naa jiyaniijiaari naa coteeree Josee 
pohuatanu na maquenujiniji: 
—Janiyari cua maquenujinia uva jiyona 
shootiariquiaani. 10 Cuno uva jiyonaari 
jiuujianaraca cashacucuaraca quiriquiaa. 
Naa cua shootiasacarijiatej, cuno uva 
jiyonaari catuutiacoriquiaa. Ritia 
shuutiacomaa cua niquiarajaari. Naajuhuaj, 
cuno uva shuucuacaari cua niquiaraja 
jataquee tariucua querajaaca noshuriujua 
uvara. 11 Jiyacaritij, janiyari cua camarnu 
Faraoon ratutaja mueturiquiaani. Janiyari 
tii minijioriquiaa uva noshuriujua cua 
maquenujiniani. Naa cua miiniu nuhuajitij, 
janiyajanaari cua camarnu Faraoon 
juaashiquiajinia niataree na raatonuque na 
ratusocoriquianoni. 
12 Jiyacaritij, Joseeri naa sequeree 
camarnu Faraoon raatojonaa 
jiyaniijiatej: 
—Cuno quia maquiyojosanoni, cunoori 
naa quia niishitiniu paniyaquij: Cuno quia 

9 Jiyacaritij, camarnu Faraoon raatojo

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 47 
niquishano jiuujianraca uva cashacucuani, 
cunoori jiuujianraca juuca. 13 Naacuatej, 
jiuujianraca juucajinia, camarnu Faraoonri 
quia jiiquiootenutaniya nocua quia 
quianura. Jiyacaritij, sesa quia miishano na 
jeecanu nuhuaji, nojuajanaari quia 
sequenutaniya quia poonijiosano quia 
miiniuhuarohuaj. Naacuatej, quiaari 
camarnu Faraoon juaashiquiajinia na 
raatonuque niojotanara 
quiniutianiuhuacuhua. 14 Cua tojiri. Quia 
jaara naa taquiya maninia 
miishaarecuaatej, quiocua quenaaja cua 
niishishiijia. Quiocua cucuara sequere 
camarnu Faraoon nio nujuatejojuajiniji na 
tohuatenura janiyajuhuaj. Quiocua naa 
cucua taraajere quenaajatej. 15 Janiya 
saniniuujia, majaari nio nujuatejojuajinia 
cua nujuatesaanu quiquianu sesa miijia cua 
quiniuucua. Janiyari cua Hebreo jiyajiniji 
nohuasesaaquiaarini. ¿Janiyateeri sesa 
miiquianujaarani, janiya jaara nio nujuate
jojuajinia nujuatesaare pueyaracaanuni? 
16 Naa Josee riucuanuucua 
maniniacuaa camarnu Faraoon raatojo
naa jiyaniijiacuaatej, saniniuujia, 
Faraoonra pan majeetejonaa jiyaniijiaa
ri naa Josee sequequiaarijuhuaj: 
—Janiya saniniuujia, janiyari naa 
maquiyoreenijia. Janiyari cua maquenuji
nia cua nacaacua jiuujianaraca 
canaasatuhua mishaja pan patariquiaani. 
17 Jiyareta na cacojiria cajitiaanoori saaja 
shoqueeca pan quiriquiaa, queraatia 
tamaatiuucua pan shoqueecata cojitishano. 
Puetunu cuno panjanaari cua camarnu 
Faraoonrano cua majeetejosano quiriquiaa. 
Naa cua nacaacua cua patasacari canaasa
tujinia cuno pantej, shuhuari cua cacojijia 
na miojonuuriquiaa. 
18 Jiyacaritij, Joseeri naa riucuaree 
camarnu Faraoonrano pan majeetejonaa 
jiyaniijia: 
—Cuno quia maquesanoni, cunoori 
nio quia niishitiniu paniya: Cuno 

Geenesis 40 ,  41 
jiuujianraca canaasatu mishaja pan quia 
maquesanoni, cunoori jiuujianraca 
juuca. 19 Naacuatej, jiuujianraca 
juucajinia, camarnu Faraoonri quia 
jiiquiootenutaniya nocua quia quianura. 
Nojuajaari jiyacari sesa quia miishano 
saneenutaniya. Na nuhuaji sohuaneyo
cuata quia riquiajiniji quia 
jaasutenutaniya naanaacuajiiri. 
Naacuatej, mopueeri tii quia 
miojonutaniya quia jaasusaquijia. 
20 Cuno nuhuaji jiuujianaraca juucaji
niaja, camarnu Faraoonri na rasaanu 
juuca queranacuquiaari. Puetunujuanaa 
nera poonijionaa jiyaniijianucuajanaa 
masuuquiaariiri, nojoritia na queranacu
nura. Jiyacaritij, camarnu Faraoonri 
puetunu na masu niquiarajanaa, cuno 
querajaa nera poonijionaa jiyaniijianu
cua tohuatejoree nujuatejojuajiniji. 
Cuno pojoriiri quiriquiaa camarnu 
Faraoon raatojonaa jiyaniijia, nera na 
pan majeetejonaa jiyaniijiajaajanio. 
21 Jiyacaritij, camarnu Faraoonri na 
juaashiquiajinia na raatonuque 
niojotana jiyaniijia sequeree nera na 
poonijionuhuara juhua coteenujua. 
Naacuatej, cuno jiyaniijiaari camarnu 
Faraoonra poonijionu coteerohuacuhua. 
22 Saniniuujia, camarnu Faraoonri nera 
pan majeetejonaa jiyaniijia seerataree 
na seya, nojori sohuatenura sohuaneyo
cuata naanaacuaji na riquiajiniji. Naa 
tohuatequiaariiri nojori maquenujiniji 
Josee pohuatasano nojoriria. 
23 Saniniuujia, camarnu Faraoon raatojo
naa jiyaniijiaari Joseejiniji niyajeta
quiaari tojetaarucuajanaa. 
 

Faraoon maquiyojosanojiniji Josee 

pohuatasacari maatia 

 41  1 Na nuhuaji querajaa marijiaari 

shocojoquiaari. Tamonu niucua, 

camarnu Faraoonri naa 
maquiyojoquiaaritij. Nojuajanaari na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 41 
maquenujinia Nilo moo casaqueyaji 
nujuariquiaa. 2 Naa moojinia na 
shootiasacaritij maniniuhuanaca siete 
querasapiriujua juyaca niquirii cuno 
moojiniji tacataanoori. Na niquiaraja 
miaquenuusee moo shuriuquioco 
morijia jiyasocuaari. 3 Cuno 
maniniuhuanaca juyaca nuhuaji 
tacatamaajaariuhuaj siete 
sesaruhuanaca maseyoturujua juyaca. 
Moo casaqueyaji nujuatuseeri, 
querasapiriujua juyaca shuriucua. 
4 Jiyacarijiatej, cuno sesaruhuanaca 
maseyoturujua juyacaari maninia 
seraatiaree maniniuhuanaca juyaca 
mioonu. Naa na maquiyojosacaritij, 
Faraoonri ritia niucuaquee. 
5 Socua naa maquiyojorohuariuhua: 
Na maquenujinia niquirii niquiniaja 
maniniuniaja trigoori. Cuno trigo 
jiyonaari siete suhuamacaraca, 
pasacarunaja quiriquiaa. 6 Canashiyaqui
ji mueratuuquiiri socua siete trigo 
suhuamaca. Na jaari cusejaaca 
quiriquiaa jiyareta tanatujuaaca, 
muerujuaaca jiyareta. 7 Cuno siete 
sesarucuna trigoori, jiyacarijia cuno 
siete maniniuquiunia maniniujiaaca 
trigo miojoree puetunujuanaa. 
Camarnu Faraoonri ritia niucuamaa. 
Tama nojuajaarijia naa niishiriojori
quiaa: “Janiyaqui maquiyojoriquiaani.” 
8 Jaara juhuaquequiaari, camarnu 
Faraoonri naa na maquiyojonuucua 
tacaaquiaari. Naacuatej camarnu 
Faraoonri puetunu Egipto jiyajinijinio 
shimiacuri, niishijiaca pueyajaajanio 
numootequiaari nocua nojori nijionura. 
Jaara nocua tiuquiijioquiaari, Faraoonri 
nojori niquiara pohuataquiaari na 
maquiyojosano. Cuno shimiacuri, 
niishijiaca pueyajaajanio, majaari 
quenaaja niquiriyatu nojorijinijinio na 
naata pohuatanu quiquiaari casaa na 
maquiyojosano niishitiniu paniriquiaa 

48 
nojuajani. 9 Jiyacaritij, camarnu Faraoon 
vino raatejonaa jiyaniijiaari naa 
camarnu Faraoon sequequiaari: 
—Janiyaqui sesa miiriucuaani. Shusha 
niishiquiinijia. 10 Cua camarnunaa, quiaa 
jaara cua cojiritiacanu juaaniu quiara 
pan majeetejonaa jiyaniijiatatej, quiaari 
canaa jiyarotacanu nujuatejosano 
cojuanaa Potifarcua. Cuno pueyanoori 
canaa nujuatejocanu nujuatejojuajinia. 
11 Tamonu niucua canaa maquetusacari, 
quiara pan majeetejonaa jiyaniijiaari 
maquiyojocanu. Janiyari cuno niucuaja 
maquiyojoreejaaniuhuaj. Cuno naa 
canaa maquiyojosanoni, cunoori canaa 
niishitiniu paniriquiaa taa canaa 
miishaanutaniyani. 12 Cuno 
nujuatejojuajiniajani, tii nujuatesano 
quiriquiaajaariuhuaj Hebreo pueyajiniji
nio mashaja. Nojuajaari quia nujuatejo
sano nujuanuna Potifar serucuaja. 
Canaari canaa maquenujiniji cuno 
pueyano pohuatacanuni. Nojuajaari 
maatia canaara pohuatacanu canaa 
maquenujiniji taa canaa miishaanutani
yani. 13 ¡Cuno pueyano sequesanoori 
canaara tohuatecanu taa nojuaja 
sequecanu canaacuajani! Janiyari cua 
poonijiosano miiniuucua 
tacatosaarohuacuaani. Cuartucuana 
saniniuujia, nojuajaari na riquiajiniji 
jaasutesaacanu sohuaneyocuata. 
14 Jiyacaritij, camarnu Faraoonri na 
seya sequequiaari Josee cuaara nocua 
tohuatesaaria. Naacuatej, Joseeri ritia 
nujuatejojuajiniji tohuatesaaquiaari. 
Coteenu tuquesaareeri. Toque maniniu
qui cushitishaareejaariuhuaj. Naa 
maninia na maniniushitishaanu nuhuaji
tij, camarnu Faraooncua 
tiuquinishaaquiaariiri. 15 Camarnu 
Faraoon jaara Josee niquiquiaari, naa 
na maqueyojosano na pohuataquiaariiri: 
—Janiyari naa maquiyojorucuaani, 
Joseenaa. Majaari quenaaja niquiriyatu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Janiyari cua maquenujinia Nilo 

49 
pueyano na naata quiria pohuatanu, 
casaa cua maquiyojosano niishitiniu 
paniya janiyani. Janiya quiocuara 
tosaareeni. Quiaa cutarana maatia 
pohuatanu niishijia maquenujinia 
niquishano. 
16 Joseeri camarnu Faraoon riucuaree 
naatej: 
—Cuno niishiniuuri maja tama 
janiyajinijijaaja. Pueyasojuanaacuajaari 
quiarijia quia niishitiniutianiya quia 
maquiyojosanojiniji maninia quia 
miiniuria. 
17 Jiyacaritij, camarnu Faraoonri naa 
Josee coteeree na maqueyojosanojiniji 
na pohuatanura. Naa sequereeri: 
moo casaqueyaji nujuariquiaani. 
18 Jiyacaritij, janiyari siete juyaca 
niquirii moojiniji tacataanoni. Tojetaa
rucuajanaa maniniuhuanacaari 
quiriquiaa, querasapiriujuatej. 
Tacataanoori moo shuriuquioco 
moriquiojua jiyasocua miaquenuuri
quiaa. 19 Cuno querasapiriujua juyaca 
nuhuajini, tacatamaajaariuhuaj socua 
siete juyaca. Cuno siete juyacaari 
tojetaarucuajanaa sesaruhuanaca 
jiyareta nucuhua paraca quiriquiaa, 
sesa niquishano. Tarijiajiniji, majaari 
jiyano juyaca cua niquiniu quiquiaari 
niya cua Egipto jiyajiniani. 20 Cuno 
sesaruhuanaca maseyoturujua juyaca 
sequeeri maninia seraatiaree mioonu 
cuno siete maniniuhuanaca juyaca. 
21 Naa cuno sesaruhuanaca mioonu 
nuhuaji maniniuhuanaca juyacatej, na 
quiniu quiquioriquiaajaari. 
Maseyoturujuatej, jiyareta nucuhua 
paraca. Naa cua maquiyojosacaritij, 
janiyari niucuamaani. 
22 Janiyaquiiri maquecuhuaniuhuaj. 
Jiyacaritij janiyari socua naa 
maquiyojorohuani. Niquiniaja trigoori 
siete suhuamacaraca quiriquiaa. Na 

Geenesis 41 

jaari jatiqui shiiriquiaa na 
suhuamaacua, maniniujuaaca, 
querasapijiaacajuhuaj. 23 Naa cua 
shootiasacari cua maquenujiniatej, 
socua niquiniaja trigoori cua niquiaraja 
moritiamaa. Siete suhuamacaracaari 
quiriquiaajuhuaj. Sesarucunaari 
quiriquiaa, cuseetucuna. Na jaari 
cuseetujuaaca quiriquiaajuhuaj. Jiyareta 
muerujuaaca quiriquiaari pananu 
muetasamaji naseeca paratu 
piyarojonuucua. 24 Cuno, cuseetucuna 
trigoori cuno siete maniniuquiunia trigo 
miojoree. Janiyari tari nio pohuataree 
niishijiaca pueyani. Majaari quenaaja 
niquiriyatu nojorijinijinio na naata 
pohuatanu quirii quiria, casaa cua 
maquenu niishitiniu paniya janiyani. 
25 Joseeri jiyacari naa riucuaree 
camarnu Faraoontej: 
—Cua camarnunaa, cuno querajaa 
casaa quia maquiyojosanoni, seetanu
juanaa majaari querajaa casaa. Quiaari 
saaja niquiriyatu casaa 
maquiyojorucuaa. Cua tojiri. Pueyaso
juanaacuajaari tari quia numooterucuaa 
quia maquenujinia casaa nojuaja 
miiniutianiyani. 26 Cuno quia 
maquiyojosano siete maniniuhuanaca 
juyacani, naajuhua cuno siete 
maniniuquiunia trigojaniuhuaj, cunoori 
siete marijia. 27 Saniniuujia, cuno siete 
sesaruhuanaca jiyareta maseyoturujua 
juyaca quia niquishano quia maquenuji
niani, naajuhuaj, cuno siete cuseetucuna 
sesarujuaaca trigo, pananu muetasamaji 
naseeca paratu piyarojonuucuani, 
cunoori siete marijia quiniutianiya 
pueya miaajesacari. 28 Seetanujuanaa 
naa quiniutianiyari taa cua sequeya 
quiajaniyacuajani. Pueyasocuajaari tari 
quia toree, cua camarnunaa, casaa 
nojuaja miiniutianiyani. 29 Naacuatej, 
quiarijiajiniji siete marijia cuaara 
shocojoorajaatijia, puetunu nio Egipto 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 41 
jiyajiniajanaa pueyapueeri jiyanohua 
queraatia trigo tamuetoriquiano 
carojotanu. 30 Cuno marijia shocojonu 
nuhuaji saniniuujia, quiniutianiyajaariu
huaj jiyanohua miaajesacari siete 
marijia cuaara shocojoorajaatijia. 
Jiyacaritij quera nojori titiacosacari na 
miaajaara, pueyari jiyanohua queraatia 
nojori carojotasacari trigo nojori mianu 
niyajetanutaniya. 31 Cuno miaajenuuri 
tojetaarucuajanaa rejeretasoo quiniutia
niya. Jiyacaritij, siete marijia miaajenu 
quishacarini, majaari jiyacari nataacua
ca moritianu quiniutianiya miasocori
quiano quenaaja. 32 Cua camarnunaa, 
Pueyasoori quia niishitiya seetanujua
naa naa miiniutianiyari. Naarate quiaari 
cunojua caminiujiuriucuaa 
maquiyojonu. Majaari Pueyaso 
tarishiniu quiniutianiya. Quia maquenu
jinia quia niquishano tohuatenutaniya 
quera quiaraari. 
33 Naacuatej camarnunaa, maninia 
juhuari quiarijia quia pajere niishijia 
pueyano, poonijiojuajuhuaj. Nojuaja 
cuaara queraatia trigo rerateera 
racatasocoriquiano. 34 Camarnunaa, naa 
quia miiri: Pueya quia saquiriojore 
jiyaniijianucuara nojori quia jiyatesoco
riquiano. Nojori cuaara quia niti 
quiojoora puetunu Egipto jiyajiniajanaa, 
trigo reratenuucua. Nojori cuaara naa 
rerateera puetunu cuno siete marijiara
janaa. Trigo camaruhua cuaara puetunu 
cinco saco na miishinijiosanojinijijanaa 
niquitiojoora niquiriu. 35 Quiocua naa 
reratere puetunu cuno siete marijiaraja
naa trigo maniniushishacaritij. 
Reratesano trigo cuaara racatasaaria, 
quia pueya quia cojuatesocoriquiano 
maninia. Trigo cuaara racatasaaria 
puetunu tiacacajiniajanaa, pueya 
miaajesacari nojori masenura nojori 
miasocoriquiano quenaaja. 36 Naacuatej 
trigoori juhuacarijia racatasano 

50 

quiriquiano maja pueya titiaconura na 
miaajaara miaajesacari cuno siete 
marijia shocojosacari. 
 

Josee quishacari camarnu 

37 Camarnu Faraoonri Josee sequesano 
maniniucuaree. Naajuhuaj, jiyaniijianu
cuarano camarnuo Faraoon jiyatesano 
na pueyari na maniniucuareejuhuaj. 
38 Jiyacaritij, camarn Faraoonri naa 
sequeree tii quiniaa na pueyatej: 
—¿Pa naatateeri socua tamonu 
niishijia pueyano riuriatanu Pueyaso 
sohuanuraca pueyano juhua nio 
pueyanojua? 
39 Jiyacaritij camarnu Faraoonjanaari 
naa Josee sequeree: 
—Pueyasojuanaacuajaari quia toree 
naa maatia quia pohuatanura puetunu
juanaa. Naacuatej, majaari socua 
tamonu pueyano quiniu juhua 
quiajaniyaja, niishijia cutara. 
40 Naacuatej quiarijiani janiyari nio cua 
quiquio camarnura quia 
jiyatenutaniyani. Naajuhuaj, puetunu 
nio cua Egipto jiyajinia cua jiitiasano 
pueyajanaari quia tojijiaca quiniutiani
ya. Saa janiyajanaari socua pueresano 
quiriquiano quiajaniyajiniji cutarani, 
camarnujuanaa cua quiniuucua. 41 Quia
rijiani, janiyari puetunu cua Egipto jiya 
camarnurajanaa quia jiyatenutaniyani. 
42 Naa Josee na sequenu nuhuajitij, 
camarnu Faraoonri na juaashiquiajiniji 
tama na jaaniishojaaja jocuaree. Josee 
na cushitiriiri. Cuno na jaaniishoni, 
cunoori puetunu na naajio puequeetuji
niajanaa na jiriojotaja quijia. Naa na 
miiniu nuhuajitij, camarnu Faraoonri na 
seya sequeree cuaara Josee 
cushititiuuria cohuajaque maniniuqui 
linojiniji toque. Naajuhuaj, cuaara na 
riquiajinia cushiritiasaaria orojiniji 
tiujiau. 43 Na seya sequereejaariuhuaj 
Josee cuaara caballohua jayotasano 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 51 
rucuanejotaru tacojinia tacanishaaria. 
Cuno rucuanejotaruuri pueyaracaanu 
camarnu Faraoon rucuanejotaru nuhuaji 
sacuaja quijia. Jiyacaritij, camarnu 
Faraoonri na seya sequeree nojori 
puetanura Josee naa nojori nacanuta 
nojori numootenura pueya: “¡Canaacua
ji nia queretere cunoco!” Cuno juucaji
niji, Joseeri puetunu Egipto jiyajinia 
quiniaa pueya camarnura quiquiaari. 
44 Na nuhuaji, Faraoonri naa Josee 
sequequiaari: 
—Quiaacuajaari niishiya janiyacua
jaari camarnujuanaani. Naajaa pueya 
cuaara quia tojitiuuria taa na 
tojitiuquiaa janiyacuaani. Naacuatej, 
puetunu nio Egipto jiyajinia quiniaa 
pueyajanaa cuaara quenaaja casaa 
miyaquiiria quia cuaara nojori 
sequerejaatijiaj. 
45 Camarnu Faraoonri naa Josee 
jiyaniquiquiaari tama na egipcio 
rupaajiniajaajatej, Safenat-paneeah. 
Jiyacaritij, camarnu Faraoonri Potifera 
niyatu na camitirii, Asenat jiyanishano 
niyacoo. Potiferaari On tiacajinia narta 
taucuacaara secojona quijia. Cuno 
juucajiniji, Joseeri puetunu Egipto 
jiyajinia quiniaa pueya camarnu 
quiquiaari. 46 Josee jaara shushajanaa 
camarnu Faraooncua tiuquinishaaquiaa
ri, Joseeri jiyacari tariucua treinta 
marijia shocotejonu quiriquiaa. Josee 
tohuatasacariuhua camarnu Faraoon 
tiajiniji, naa na nuhuajiria na 
sequeyarohuari: 

—Quiaareenijia. 
Joseeri jiyacari coteequiaari puetunu 

Egipto jiyajiniajanaa rucuanejonura. 
47 Cuno siete marijia shocojosacari, 
trigoori jiyanohua maniniushiquiaari 
jiyacari. Jiyanohua muetuquiaariiri. 
48 Naacuatej, Joseeri cuno siete marijia
ra trigo maniniushishacari puetunu 
Egipto jiyajinia quiniaa pueyajinijinio

Geenesis 41 

juanaa nojori carajotasano trigojiniji 
secaja reratequiaari. Puetunu na 
reratesano trigojanaa racataquiaari 
puetunu cuhuariquiaca shuriucua 
tiacacajiniajanaari. 49 Josee reratesano 
trigoori jiyanohua paaquioquiaari juhua 
shoniniacu caminia shuriuquioco 
paaquiojua jaaquiaja. Jiyanohua 
queraatia trigo quiniuucua, Joseeri 
jiyanohua na riunitijioquiaari. 
Naacuatej majaari tari Josee shanacunu 
quiquiaari na shanacujutajajinia. Na 
naajiojotanu tarinitiaquiaarijaariuhuaj. 
Naa miiquiaariiri puera jiyanohua trigo 
quiniuucua. 
50 Juhuanojuaja cuno miaajesacari 
coteyaquishacarijia, Joseeri querajaa 
canuu muetutequiaari necocua Asenat. 
51 Nojuajaari na jiyapueranu jiyaniqui
quiaari Manasees. Naa neyanu 
jiyaniquiquiaariiri tama naa na 
sequenuucuajaaja: “Pueyasoori puetunu 
naquiya cua miiniujianaa cua 
niyajetaniricuaani, puetunu cua 
tapueyocuajanaa cua 
niyajetaniricuaajaariuhuaj.” 52 Na 
nuhuajishana jiyaniquiriiri Efraiin. Naa 
neyanu jiyaniquiquiaariiri tama naa na 
sequenuucuajaaja: “Pueyasoori querajaa 
canuu cua muetureeni, nio jiyajiniaja tii 
naquiya cua miiquiaaricuajani.” 
53 Jiyacari tari shocojoquiaariiri cuno 
siete marijia jiyanohua queraatia trigo 
muetusacari. 54 Saniniuujia coteequiaa
riiri cuno siete marijia pueya 
miaajesacariria. Seetanujuanaa naa 
quiquiaariiri taa Josee sequequiaaricua
jani. Puetunu tamonu jiyacajinia 
pueyajanaari miaajequiaari. Egipto jiya 
tiacacajiniajanaani, cuniqui cutaraari 
maja pueya miaajenu quiquiaari. 
55 Naacuatej, Egipto jiyajinia quijia 
pueya jaara nojori miaquesocoriquiano 
pueetacoquiaari, puetunu nojorijianaari 
camarnu Faraooncua quiojoquiaari trigo 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Josee nia niquishii. Niocua na 
56 Puetunu cuno Egipto jiyajinia 

Geenesis 41 ,  42 
nojori masenura nojuajiniji. Camarnu 
Faraoonri saaja naa sequequiaari cuno 
pojori: 
sequesano miiri. 
quiniaa pueyajanaa jaara coteequiaari 
miaajenura, Joseeri puetunu 
tiacacajinia na racatasano trigo 
quiquiocuajanaa riataquetuquiaari. 
Jiyacaritij, puetunu Egipcio pueyajanaa
ri tama nojori jiitiasano cumaneecata
jaaja masejoquiaari trigo na miaajaara. 
Miaajenuuri socua jiyacatequiaari. 
57 Jiyacaritij, tamonu jiyacajinijinio 
pueyari Egipto jiyajinia 
nijioquiaarijuhuaj, Joseejiniji nojori 
masenura trigo. Majaari quenaaja 
tamonu jiyacajinia miaquesano quiniu 
quijia. 
 

Josee tapueyocuaca quiojosacari 

Egipto jiyajinia 

 42  1 Jiyacarijuhuaj, saaquiano 

Jacobri pohuatasaaquiaari 
Egipto jiyajinia quiyaquinia trigo. 
Naacuatej, naa necohua sequequiaariiri: 
—Niaari niyaja macuhuajetacoya nia 
miaajaa. ¿Majateeri nia miaajaara nia 
tacaaquionuni? 2 Egipto jiyajinia 
quiyaquinia trigo cumaneecata 
masesocoriquiano. Nocua nia 
quiojoreja, puera nia maserecuaaja. 
Pocua quenaaja cuno 
rishitiareniyojuanijia. 
3 Jiyacaritij, diez Josee tapueyocua
caari Egiptojinia quiojoquiaari trigo 
masenuucua. 4 Jacob saniniuujia, 
nojuajaari maja na shanacunu quiquiaa
ri Benjamiin quianura tapueyocuacata. 
Benjamiincuajaari jiyareta Josee 
tarajanujuanaa quijia cutara. Jacobri 
maja na cartenu quiquiaari neyanu 
Benjamiin tapueyocuacata na quianura 
Egiptojinia. Na queeri na pueretaquiaari 

52 

shaajenu, taa tarajanu Josee 
shaajequiaaricuaani. 5 Naacuatej, 
saaquiano Israel niquiohuari trigo 
masenuucua quiojoquiaari tamasaca 
pueyata, teyano pojoritiucuaja jaarajaa
ja trigo masenuucua 
quiojoriquiaacuaani. Jiyacaritij puetunu 
Canaan jiyajiniajanaa pueyari na 
miaajaa miiriquiaa. 
6 Joseeri jiyacari Egipto jiya camarnu 
quiriquiaacuaja. Naacuatej nojuajanaari 
tiquiyocua jiyacajinijinio tiuquiijiono 
pueya masejoquiaari cumaneeca, 
saniniuujia nojori na niquitiojonura 
trigo. Jiyacaritij, tama tapueyocuacajaa
ja jaara Joseecua tiuquinitiasaaquiaari, 
tapueyocuacaari nocuara jacamatu
quiaari. Naa na jacamatusacaritij, 
nojoriiri na jiniji rupuetecoree jiyocua. 
7 Tapueyocuaca tiuquitiasacari nocua, 
Joseeri ritia tapueyocuaca niishiquiaari. 
Naacuatej, nojuajaari juhua nojori 
niishiyojua juhuajaniya nojori shootiari
quiaa. Joseeri nera rupaa pacunaraca 
quijia. Naacuatej Egipcio rupaajinia na 
pocuasacari tapueyocuacaacua, rupaa 
pacunaari Hebreo rupaajinia 
tapueyocuacaacua pacujua saniniuujia. 
Juhua juayanojaari naa nojori nequeso
taree: 
niajaniyani? 
riucuatureecujua: 
trigo masenuucua niyareejaniuhuaj. 
tapueyocuaca. Saniniuujia, tapueyocua
ca cutaraari maja quenaaja na niishitiu
niu quiquiaari Josee. 9 Jiyacaritij, 
Joseeri tapueyocuacaacuara na 
maquiyojosano niishiquii. Na 
maquiyojosanoori jiyacari nera 
tohuateeriquiaa. Cunora naa tapueyo
cuaca sequereeri: 

—¡Niajaniyariuhuaj! ¿Tejenoteja 
Tapueyocuacaari saniniuujia naa na 
—Canaa Canaan jiyajinijinioni. Canaa 
8 Joseeri maninia niishiquiaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 53 

—¡Maja! ¿Casaate cua toyani? Niaa 
jiyoteeri manujunaa. Niaari naacua 
niyaree nia manujunurani, nia niquiniu
ria maninia, niaatucua teje canaa 
tiuquitiareni canaa nia miaquejonura. 
10 Tapueyocuacaari naa 
riucuatuquiaari Joseetej: 
—Maja, camarnunaa. Canaa quia 
seyaniqui. Canaa canaa miaajaara trigo 
masenuucua niyarucuaacujua. 11 Puetu
nu canaajanaanij, canaari niquiriyatu 
queecuajinioni. Canaari sesa 
miyaquijiacani. Majaari canaa niishiniu 
cunoni, quiaa na sequeya manujununi. 
12 Joseeri saaja najiquia naa nojori 
riucuaree: 
—Maja. Niaacuaja niya tiuquirii 
canaa nia manujunura nia tiuquitianura 
canaa, canaa nia miaquejonura tama 
canaa jiyajiniajaajani. 

13 Tapueyocuacaari na riucuaree: 
—Canaa quia seyaniqui. Canaari 

doceni, niquiriyatu queecuajiniotuhuaj. 
Canaari Canaan jiyajinijinio pueyani. 
Canaa naatujuaari jatijia jateerucua 
canaa quiquiojiniaja canaa queta. 
Niquiriyatu canaajinijinio cutaraari 
juurequiquiaari. 
14 Joseeri saaja socua naa pacuterohua 
sequenu tapueyocuacatej: 
—¡Taa tari cua sequeree niajaniyacua
jani, niaari manujunaa seetanujuanaa! 
15 Naacuatej cua tojitiuri. Majaari 
quenaaja niquiriyatu niajaniyajinijinio 
quianu quiniutianiuhua niiquiji niaa 
cuaara cucua tiuquitiri nia sequesano 
nia naatujuajaatijiaj. Niaa jaara jiyaniri 
janiyari najuhuana nia piriyojiyani, 
Faraoonjanaa cuaara cua saniitiooraqui. 
16 Cunora, niquiriyatu niajaniyajinijinio 
cuaara tacatehuara nia naatujua 
riniuucua cua niquishocoriquiano. 
Tamasaca saniniuujia, nojori cuaara 
niyaja jiyojeera nujuatejosano. Janiyari 
naacua niishiniutianiyani, nia sequesa

Geenesis 42 
note seetanujuanaaniqui. Naacuatej, nia 
sequesano jaara seetanujuanaa 
quiyaquiri, janiyari naacua niishiniutia
niyani niaari manujunaa seetanujuanaa. 
Janiya jaara najuhuana nia piriyojiyani, 
Faraoonjanaa cuaara cua saniitioraqui. 
17 Joseeri puetunu tapueyocuajanaa 
nujuatejoquiaari pasanaataja. 18 Jaara 
tari nojori shocojoquiaari jiuujianaraca 
juuca nujuatejojuajinia, Joseeri naa 
sequequiaari tapueyocuacatej: 
—Janiyari Pueyaso tojijia pueyanoni. 
Quiarijia naa nia miiri cua jiyanooniuria 
niajaniya. 19 Niaa jaara seetanujuanaa 
sesa miyaquijia pueya quiri, naa nia 
miiri. Niquiriyatu niajaniyajinijinio 
cuaara niyaja cureera nujuatesano. 
Tamasaca saniniuujia cuaara necocohua 
niquitiohuara trigo nojori miishocori
quiano na miaajaara quenaaja. 20 Na 
nuhuaji, niaari niya cucua tiuquitiaro
hua nia sequesano nia naatujua. Niaa 
jaara naa miiritij, janiyari naacua 
niishiniutianiyani niaaqui seetanujua
naa sequecanucuaja. Jaara seetanujua
naa quiyaquiri, janiyari nia 
puecootenutaniyani. 
 

Secaja pohuatasano  
Geenesis 43.1—45.28 

[Na nuhuaji Joseeri tapueyocuacara 
niquitiotequiaari trigo nojori cumanee
ca sami. Nojoriiri na que quijia Canaan 
jiyajinia riujiuuquiaariuhuaj. Na 
nuhuaji nojori miaajenuucua nojoriiri 
socua Joseecua tiuquiquiaariuhua. 
Jiyacari nojori tarajanu Benjamiin 
tiuquitiatuquiaariiri taa Josee 
sequequiaari tari nojoricuajaani. 
Jiyacaritij Joseeri tapueyocuaca 
saniniujiuquiaari. Naa nojori 
saniniujiuquiaariiri: Joseeri saquiriojo
taquiaari Benjamiinri na ratujua 
platajiniji shipinishano nohuaseree. 
Joseeri sequequiaari Benjamiin cuaara 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 42,  46,   47 
jiyojeera na serura. Judaa saniniuujia, 
nojuajaari shiiniuquiquiaari Benjamiin 
niti Josee seru na quiniuria. Jiyacaritij 
Josee seetanujuanaa tapueyocuaca 
toquiaari nojuajanaari nojori tarajanu
cuaja. Naa nojori jiyanootioonu 
nuhuajitij, Joseeri nojori jiyaroquiaari 
na que nojori riniuucua puetunu nojori 
necohuatajanaa. Naacuatej, saaquiano 
Jacob jaara coteequiaari quianu Egipto 
jiyajiniara, nojuaja, nocuajinio caneno 
pueyanio, puetunu nojorijianaari 
quiquiaari sesenta y seis pueya.] 
 

Tari Jacob quishacari  

Egipto jiyajinia 

 46  1 Israelri puetunu na jiitiasano 

casaajanaa racataquiaari na 
jiyatasocoriquiano. Quiaqueeri. Jaara 
tiuquishiiquiaari Beerseba tiacajinia, na 
shipininio Isaac Pueyasoocuara 
catijiaquiaari na seruuri. 2 Cuno niucua
jani, Pueyasoori Israelta pocoojoquiaari 
na maquenujinia. Na sesajiniji naa 
Jacob jiyaniquiquiaariiri: 

—¡Jacobnaa! 
Nojuajaari naa na riucuaree: 
—¿Casaatenij? Niyacuajanijia. 
3 Pueyasoori jiyacari naa na 
—Janiyari Pueyasoni, quia shipininio 

sequequiaari: 
Pueyasotuhuaj. Maja Egipto jiyajinia 
quianu puerenu. Juhuajaniya quia 
quiaare. Janiyacuajaari quiocuajinio 
caneno pueya canijianutaniya jiyanohua 
queraatiara cuno jiyajiniani. 4 Janiyaja
naacuajaari quiata quianutaniya Egipto 
jiyajiniani. Na nuhuaji, janiyari 
quiocuajinio caneno pueyapue 
jaatiariquianohua cuno jiyajinijini. 
Quiaa jaara cuno jiyajinia 
shaajeseequia, quia niyanu 
Joseejanaacuajaari quia shaajariquiano. 
quiaquiaari Egipto jiyajiniara. Camarnu 

5 Na nuhuaji, Jacobri Beersebajiniji 

54 

Faraoonri saaquiano Jacob riniuucua 
jiyaramiquiquiaari caballohua 
jayotasano rucuanejotaru. Jiyacaritij, 
necohuari na que Jacob tacanitiuquiaari 
caballohua jayotasano casaajinia, 
puetunu nojori niquiohuajanaa, 
necocohuajaajanio. 6 Saaquiano Jacobri 
naa quiaquiaari Egipto jiyajinia puetunu 
na pueyatajanaa. Canaan jiyajinia nojori 
quishacari na seetusano juyaca 
jiyataquiaarijaariuhuaj, 
borreecohuajaajanio. Majaari quenaaja 
casaa na curonu quiquiaari. 7 Naacuatej, 
puetunu necohuajanaari Jacobta 
quiojoquiaari, necojori, na jinianuhua, 
na jiniatuhuajaajanio. 
 

Jacob masesano na 
shaajeyaquishacarijia 

 47  27 Nojori tiuquiijiosacari Egipto 

jiyajinia, nojoriiri Goseen 

jiyanishano jiya quishii. Nojoriiri tii 
caneseequiaari jiyanohua queraatiara, 
28 Jacobri socua tii shocotejoseequiaari 
diecisiete marijia. Naa puetunu na 
quiniujinijijanaatej, nojuajaari ciento 
cuarenta y siete marijia shocotejoquiaa
ri. 
29 Tamonu juuca, saaquiano Israelri 
tama niishiquiaarijaaja nojuaja quera 
shaajenutaniya. Naaratej, nojuajaari 
neyanu Joseecua jiyaroquiaari na rupaa, 
nocua neyanu niniuria. Jiyacaritij, 
Israelri naa sequequiaari neyanu 
Joseetej: 
—Quiyanunaa, quiaa jaara quiria 
miiriquiano quiarijia cua sequesano 
quiajaniya, cua ruhuajacu cariquioco 
quia puerare. Naacuatej quiarijiaja 
seetanujuanaa cua sequere cua niquiara, 
¿quiaatee cua sequesano miiriquianoni? 
¡Quiyanunaa cua tojiri! Majaari niyaja 
cua jamonu paniniu Egipto jiyajiniani. 
30 Naacuatej janiya jaara nimishiquiini, 
cua supuetanaa cua coquenura, quiocua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 55 
nio Egipto jiyajiniji cua jiyataare. 
Quiaari cua supuetanaa raaco cua 
niacoo. 
Joseeri naa na que riucuareequij: 
—Janiyacuaja naa quiara 
miiriquianoni cua quenaa, taa quia 
sequeyacuajani. 
31 Na queeri juhua Josee sequesano 
cuaracashitiariquiaaruhua, cunora 
socua naa Josee pacuterohua 
nequesotanuuri: 
—¿Seetanutejanaa, quiaatee quiria 
miiniutianiya cua sequesanoni? 
Joseeri jiyacari na que sequeree 
seetanujuanaa nera na miishocoriquia
no. Jiyacaritij Jacobri na maquetu 
nacaacora nanitiaree na maniniuhua
queetasacari Pueyaso. 
 

Maninia rupaajinia Jacob 
sequesacari Josee niquiohua 

 48  1 Cuno nuhuaji pasanaataja, 

Joseeri na queecuara numoote
saaquiaari. Na queeri jiyacari tari 
cusosu quiriquiaa. Naacuatej, Joseeri na 
que niquiniuucua quiaquiaari, necohua 
Manasees, Efraiinnio. 2 Saaquiano 
Jacobri numootesaaquiaari neyanu 
Josee tari nocua tiuquishii na niquiniu
ria. Naaratej, nojuajaari na 
maquetujiniaja samarushitiaquiaari 
cajitianu. 3 Jiyacari naa neyanu Josee 
sequereeri: 
—Quiyanunaa, Canaan jiyajinia cua 
quishacarijia cumaacaraca quijia 
Pueyasoori cucua muetaquiaari Luz 
jiyanishano tiacajiniani. 4 Maninia 
rupaajinia naa cua sequequiaariiri: 
“Jacobnaa, janiyari queraatiara quia 
muetuteriquianoni. Quia niquiohuacua
jinio caneno pueyari queraatia tama 
nojori jiyaca camaruhua 
quiriquianojaaja. Naajuhuaj, janiyari 
nio jiya niquitioriquiano quiocuajinio 
caneno pueyani. Naacuatej, nio jiyari 

Geenesis 47 ,  48 

pueyaracaanu quiriquiano nojoriria.” 
5 Quiyanunaa, nio Egipto jiyajinia quia 
muetusano Efraiin, Manaseesjaajanio 
quiocua cua tiuquiyaquishacarijia, 
nojoriiri tojetaarucuajanaa juhua 
quiquiohuaja. Nojoriiri quiria juhua 
Rubeenja, Simeoonjaajanio. 6 Nojori 
nuhuaji quia muetusano cutaraari quia 
niquiohua quiriquiano. Naa Efraiin, 
Manasees tapueyocuaca nojori quiniuu
cuatej, nojoriiri na pueranaa jiyaca 
camaruhua quiriquianojuhuaj. 7 Naaju
hua, quiyanunaa, Padaan-aramjiniji cua 
triujiuushacariuhua, janiyari quia 
supuena Raquel shaajaquiaariuhua 
Canaan jiyajiniani. Janiyari na 
jamoquiaari Efrata tiacajiniara neteja 
nucuamajini. Cuno Efratani, cunocua
jaari quiarijia Beleen tiaca. 
8 Jiyacaritij, Jacobri neyanu Josee 
niquiohua niquiquii na shuriucua 
nujuatiuyano. Cunora naa Josee 
sequereeri: 
canapuetejanojoni? 

—¿Nio pojoriirijiataj, 
9 Joseeri na que riucuaree: 
—Quiquiohua niquiohuaniyojua 

cunohuaj, cua quenaa; Pueyaso 
muetutesano janiya niya Egipto 
jiyajiniani. 
Na queeri jiyacari naa sequeree 
Joseetej: 
—Sanaa, miji socua cucua quia 
cateconutere muerasu. Janiyajanaa 
maninia rupaajinia nojori sequenutaniyani. 
10 Jacobri tojetaarucuajanaa tariucua 
jiyanohua saaquiano quiriquiaa. 
Naacuatej, majaari tari maninia na 
niquiniu quijia. Joseeri jiyacari necohua 
cateconuteree nojori jiyasoocua. Jacobri 
na jiuhua nujuunuqueree, nojori 
cacanuureejaariuhuaj. 11 Na nuhuaji, 
naa neyanu Josee sequereeri: 
—Quiyanunaa, tama janiyajaarijia 
jiyaniriquiaani maja naasucua socua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Geenesis 48 
cua niquiniu quiniutianiya quiajaniya. 
Saniniuujia, Pueyasoori cucua 
jiyanooriini quiarijia cua niquiniuria 
cua jiuhua niquiohua. 
12 Jiyacaritij, Joseeri na que mojocuajiniji 
rupareeree necohua. Naa na miiniu 
nuhuajitij, Joseeri jiyocua jacamaree. Na 
jiniji rupueteree jiyocuaari. 13 Naa Josee 
miiniu nuhuajitij, neyanu Efraiin quiaree 
na miaquetajataari. Neyanu Manasees 
quiaree na muenecatajaariuhuaj. Naa 
necohua cateconuteree nojori 
jiyasoocuaari. Naacuatej, Efraiinri na 
jiyaso Jacob muenecara mojoquetariquiaa, 
Manasees saniniuujia na miaquetajara. 
14 Saniniuujia, saaquiano Jacob niojosacari 
na juaashiquia na jiuhua nacaacua, na 
numatucua niyacuretaree saajaari. 
Naacuatej, na miaquetajaari Efraiin 
nacaacua quiriquiaa. Naajaa Efraiinri 
juucua tarajanu nuhuajishana. Saniniuujia, 
na muenecaari Manasees nacaacua 
quiriquiaacujua. Manaseescuajaari 
jiyapueranu quiriquiaa juucua. 15 Jiyacaritij, 
Jacobri naa maninia rupaajinia Josee 
niquiohua sequeree Josee niquiohua nojori 
quiniuucua: 
—Cua jiyaso Abraham tojishano 
Pueyaso, cua que Isaac tojishano 
Pueyasojuhuaj, noo Pueyaso, 
teyonutucuaja pueyaracaanu cua 
cojuaquiaari cua rasaanujinijini, 
16 naajuhuaj teyano Pueyasotucuaja cua 
cojuaquiaa puetunu sesa 
casaacuajijanaani, cuno Pueyasojua 
cuaara maninia miiria nio caya 
samijioori. Cucuajinio caneno pueya 
nojori quiniuucua, cua sesa cuaara 
pueyaracaanu jiyaniquishaaria cua 
seera, cua shipininio Abraham seera, 
cua que Isaac seerajuhuaj maja canaa 
sesaca rerequetesaanura. Nojori cuaara 
muetuura jiyanohua queraatiara. 
Cuaara caneera jiyanohua queraatia 
nojori quiniuria mijiria. 

56 
17 Majaari Josee maniniucuanu quirii 
na que nianuucua na juaashiquia 
miaquetaja neyanu Efraiin nacaacua. 
Joseeri jiyacari na que juaashiquia 
rupataree juucua Efraiin nacajiniji 
saniniuujia na nianura Manasees 
nacaacua. 18 Joseeri naa sequenuta na 
que juaashiquia rupareeriquiaa juucua: 
—¡Cua quenaa! Quiaa taa miya miya. 
¡Maja naate cua quenaa! Nioori cua 
jiyapueranu, cua quenaa. Quia miaque
taja nocua quia niare. 
19 Na queeri maja na tojiniu quirii. 
Saaja naa na sequereeri: 
—Na niishiyacuajanijia, quiyanunaa. 
Maja quia jiyapueranuucua tacaaniu, 
quiyanunaa. Nocuajinio caneno 
pueyacuajaari tojishano pueya 
quiriquianojuhuaj. Naajaa, na 
nuhuajishanaacuajinio caneno pueyari 
socua tojishano pueya quiriquiano. 
Naacuatej, nocuajinio caneno pueya 
canenuucua jiyanohua, nojoriiri queraa
tia pueyapue quiriquiano. 
20 Cuno juucajani, Jacobri naa 
sequequiaari maninia rupaajinia na 
jiuhuatej: 
—Puetunu cua niquiohuacuajinio caneno 
pueyajanaani, nojoriiri nia sesaca 
jiyaniquiriquiano maninia rupaajinia nojori 
sequesacari tamasaca. Cua tojitiuri, nojoriiri 
naa sequeturiquianotej: “Pueyaso cuaara 
maninia miiria niajaniya taa maninia na 
miiquiaari Efraiincuaj, Manaseesjaajanio.” 
Naacuatej, Israelri Efraiin jiyatequiaa
ri juhua na que jiyapueranura, maja 
Manasees. 21 Na nuhuaji, Israelri naa 
neyanu Josee sequequiaaritij: 
—Cua tojiri quiyanunaa. Janiyari 
shaajeriquianoni. Pueyaso cutaraari nia 
jiitiariquiano pueyaracaanu. Nojuajaari pa 
supuetanaa jiyacua nia 
riujiuutiriquianohua nio jiyajiniji. 22 Nio 
quia niishirijuhuaj quiyanunaa. Janiyari 
socua queraatia quia niquitioree quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 57 
tapueyocuacajinijini. Quiarijianij, janiyari 
Siquem tiaca quia niquitioyani. Cuno 
tiacacuajaari Amorreo taucuaca cua 
jaariutiasano nojori cua miaquenuucua. 
 

Secaja pohuatasano  

Geenesis 49.1-7 

 49  [Cuno nuhuaji, Jacobri Josee 

tapueyocuaca piiquiaari nocua 

nojori niniuria. Maninia rupaajinia 
nojori sequequiaariiri. Naajuhuaj, 
saaquiano Jacobri pohuataquiaari taa 
necohuacuajinio caneno pueyapue 
miishaanutaniya nojori nuhuajini.] 
 

Necohuara Jacob  

sequesano na nuhuajiria 

8 Naa neyanu Judaa sequequiaariiri: 
—Quiyanunaa, quiaari quia tapueyo
cuaca timitiasano quiriquiano quiyanu
naa. Quiaari jiyareta quia paraa 

Geenesis 48 ,  49 

riquiaca minijioriquiano. Naajuhuaj, 
tama quia tapueyocuacajaarijia quia 
tojijiaca quiriquiano. 9 ¡Quiajaniya 
saniniuujia, quiyanu Judaanaa, quiaari 
juhua juurunu sare macujuashijia! Quia 
cusojuanu nuhuaji quia sananu, quiaari 
juhuajaniya naniyacojojua. Juhuajaniya 
cashuuriquiriohuajaariuhuaj juhua 
tariucua tariyorujua sareja. ¿Canatuma 
jiyanoocuara quejare na taajetenuni? 
10 Naacuatej, majaari quenaaja niquiri
yatu pueyano quiniu Judaa na 
jaariutianura camarnujuanaa cajitiu, 
tee nojuaja cajiyacuajani. Majaari 
tamonu quiniujuhuaj, Judaa juaashi
quiajiniji na jaariutianura 
jcamarnujuanaa muetusano maca na 
camarujuanaa cuaara tiuquiriohuajaati
jiaj. Puetunu mijiria quijiaca pueyapue
janaari cuno camarnujuanaa tojitiajaca 
quiriquiano.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 
 

Egipto jiyajinia Israel pueya 

miiquiosacari naquiya 

 1  1 Tariucuacaanu, Pueyasojuanaari 

Jacob sesa jataniquiaari Israelra. 

Naacuatej, puetunu Jacobcuajinio 
caneno pueyajanaari quiarijia jiyaniqui
shiya Israelcuajinio caneno pueya. 
Nioori Jacob niquiohua sesaca quijia, 
teyonu pojoritiucuaja na que Jacobta 
tiuquitiaquiaari Egipto jiyajiniani 
necocohuajaajanio: 2 Rubeen, Simoon, 
Levii, Judaa, 3 Isacar, Zabuloon, 
Benjamiin, 4 Dan, Neftalii, Gad, Aser 
jiyanishanojaajanio. 5 Jacob tiuquishaca
ri tahuejinia nojori quiniuria, puetunu 
nojorijianaari quiquiaari setenta pueya. 
Neyanu Joseeri tari tahuejinia 
quiriquiaacuaa, Egipto jiyajiniatuhuaj. 
6 Queraatia marijia shocojonu nuhuaji, 
Joseeri shaajequiaari, puetunu 
tapueyocuacajanaanio. 7 Nojoriiri 
queraatia niquiohuaraca quijia. Cuno 
nojori niquiohuajinijinij, nojoriiri 
jiyanohua queraatiara canequiaari. Naa 
jiyanohua nojori canenuucuatej, nojorii
ri socua jiyanohua cumaacaraca 
quiquiaari cuno Egipcio taucuacajiniji. 
Naacuatej, nojoriiri Egipto jiyajinia 
canequiaari. 
cuno Egipto jiyajinia tamonu tahueri 

8 Queraatia marijia shocojonu nuhuaji, 

 

EXODO 

Exodo Naajionee 

camarnura supuequiaari. Cuno 
camarnuuri maja na niishiniu quijia 
Joseejiniji. Nojuajaari naacua narta 
taucuaca sequequiaari: 
9 —Nio pojori Israelcuajinio caneno 
pueyaniquij, nojoriiri socua queraatia 
pajaniyajiniji. Naajuhuaj nojoriiri socua 
cumaacaraca pajaniyajiniji, 
nujuatasootej. 10 Quiarijianij, niishijiaca 
pa quirijiata. Nojori pa sesore maja 
socua nojori canenura quiarijiajiniji. 
Paatucua tee jiyacariquiya shusha 
niquijiorenij pa paraa jaara pa tiuquitia
re na miaquejonura pajaniya. Pa paraa 
cojiriiniquijia na miaquejonura 
pajaniya. Naa na miiniu nuhuaji 
pajaniyatej, nio pa jiyajiniji quiaqueeri. 
Paatucua taa sequereni. 
11 Naacuatej, Egipto jiya camarnuuri 
na jiyaraajia nujuatejoquiaari Israel 
pueya nujuanuriquiano. Israel pueyari 
naacua jiyanohua poonijionuuquiaari. 
Naquiya miitiasaaquiaarijaariuhuaj. 
Cuno, Israelcuajinio caneno pueya 
nocua cojequiaari tojetaarucuajanaani, 
cunoori quiquiaari querajaa puereetuu
ca tiacaca nojori tiojosacari. Cuno 
querajaa tiaca sesaari quiquiaari Pitoon, 
Ramseesnio. Canarnu Faraoonri cuno 
tiacacajinia racataja cuhuariquiacajiniji 
carojotasano miasocoriquiano casaa. 
12 Israelcuajinio caneno pueyaniqui, naa 

58 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 59 
naquiya nojori miitiasaanuucuatej, 
jiyanohua nojori 
poonijiotesaanuucuajuhuaj, naajaa, 
nojoriiri socua jiyacatequiaari canenu. 
Naacuatej, cuno Egipto taucuacaari 
socua jiyanohua na pueretuquiaari. 
13 Egipcio taucuacani, nojoriiri tojetaa
rucuajanaa puera naquiya miitiaquiaari 
Israelcuajinio caneno pueya na 
poonijiotesacari. 14 Naacuatej, 
Israelcuajinio caneno pueyari juaaquio
quiaari puera na paraa shiniujiuniuucua 
mara saariatuujinia nojori 
miniquiootanura jiyasocua. Cunoori 
quiquiaari cumaraacuara nojori 
paniacujusocoriquiano tiojotajara. 
Naajuhuaj, nojoriiri cuhuariquiacajinia 
poonijionuuvus nujuatejosaaquiaari. 
Naa puetunu nio poonijiosanojuanaa 
miiniuucua nojori nujuatesaanuucuatej, 
nojoriiri taraatia mojoosano quijia. 
Nojoriiri pueyaracaanu saaja juaaniutia 
poonijiotesano quijia. 
22 Camarnu Faraoonjanaa saniniuujia, 
nojuajaari naa tama narta taucuacajaaja 
sequequiaari naatej: “Israelcuajinio 
caneno pueya niquiohuajinijinioni, 
puetunu shusha roosano canuujuanaa 
nia quejoore moojinia. Majaari maaji 
quejootunu cutara. Niocua na jiyanoori
nioj.” 
 

Moisees rasacari 

 2  1 Jiyacaritij, supuetana Jacob 

niyanu Leviicuajinio caneno pueya
noori tama na supuetana Leviicuajinio 
caneno maaji camiquiaari. 2 Maajiiri 
nera manajequiaari. Caya raquiaariiri. 
Mueya nucua niquishacari na rasano 
mueyari mueya maniniu quiriquiaa, 
jiuujianaraca raca na jamoquiaari maja 
na jatasaanura moojinia. 3 Majaari socua 
na naata na jamonu quiquiaari. Na 
nucuaari nocuaji jeenucuaquiaari 
tucuaco canaasatu juhua teeco. Cuno 

Exodo 1 ,  2 

5 Cuno juucaja tenacari, camarnu 

canaasatuuri papiro jiyanishano 
jiyasocuajiniji shitiasano quiriquiase. 
Mueya nucuaari cuno canaasatu jiniacu
ma roshiquioquiaari maninia, maja 
mohuaca shiitianura mii. Naa na 
rupanacunu nuhuaji puetunujuanaatej, 
na nucuaari na mueya niaquiaari mii. 
Na nuhuaji Nilo jiyanishano moojinia 
nahua tajinia mueya niataquiaari moo 
casaqueejiiri. 4 Naa na miiniu nuhuajitij, 
tariucua maaji samiriu neyatu seerata
quiaari na nanuniyojuaari, tucuajijia na 
shanacunura taa na 
miishaanutaniyajanojoni, mueya jaara 
riuriatasaare moojinia cuataano. 
Faraoon niyatuuri moojiniji rosetaquiaa
ri nanoonuucua na cojuanaa 
niyacoojoritia. Nojori rucoojosacari moo 
shuriuquioco, Faraoon niyatuuri 
canaasatu niquirii cuataano nahua 
tajinia. Faraoon niyatuuri niquiriyatu na 
seru niyacoo sequeree nera moojiniji 
cuno canaasatu na patanura. 6 Faraoon 
niyatu jaara riataquiaari cuno canaasa
tu, mueyari quiriquiaa. Marteriquiaari. 
Faraoon niyatuuri nocua taraajequiaari. 
Cunora naa sequequiaariiri: “Nio 
mueyari Hebreo pueya mueyaniyojua.” 
7 Mueya rimiatuuri Faraoon niyatu 
sequesee naatej: 
—Quiaa jaara nio mueya paniri, 
tiacoji quiara sequecoora Hebreo 
maajipohuajinijinio quiara na canashiti
niuria nio mueya. 
Naa Faraoon niyatu tojishacari mueya 
rimiatu sequesanotej, 8 na sequereeri: 
—¡Ritiacuarajaj, jiyaj nio tariuhuaj! 
Maaji samiriuuri ritia netecuhua na 
tiaco na nucua numootenuucua na 
nanuniyojuaacuara. 9 Moojiniji mueya 
nucua tiuquishacari, camarnu Faraoon 
niyatuuri naa na sequeree: 
Quiria quia canashitirinioj. Janiyari cua 

—Nio mueya quiria quia supuere. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 2 ,  3 
cumaneeca quia niquitioriquianoni 
quiria mueya quia canashitiniuucua. 
Naacuatej, tama mueya nucuajaarijia 
cuno mueya paquiaari. Faraoon 
niyatura na canashitiquiaariiri. 10 Cuno 
mueya jaara maashiquiaari, saniya na 
nucuajanaari Faraoon niyatuucua na 
jiyataquiaari. Faraoon niyatu 
niquitioseerinioj. Cuno niyacoori 
seetanujuanaa juhua neyanura na 
jiyatequiaari. Na jiyaniquiriiri 
“Moisees.” Nioori sequeya, “Moojiniji 
cua pasano.” 
 

Egipto jiyajiniji Moisees mashishacari 
11 Na nuhuaji, tariucua mashaja Moisees 
quishacari, nojuajaari tohuataquiaari narta 
pueya poonijiyano niquiniuucua. Jiyacaritij, 
tama nojuajaari niataquiaari narta pueyari 
puera poonijiotesaariquiaa naquiya nojori 
miitiasaanuta. Naa na rucuanejosacari cuno 
juucajatej, tamonu Egipto tahueri narta 
Hebreo pueyano piquiriquiaa na niquiara. 
12 Moiseesri jiyacari coteenu puetunu 
niquinijioreejanaa. Tojetaarucuajanaa 
shaaquiiri quiriquiaa. Jiyacari cuno Egipto 
tahue moreeri. Naa na monu nuhuajitij, 
cuniquijia jaaquiajinia na jamoreeri. 13 Naa 
na miiniu nuhuajitij, socua tariqui 
pacutequiaari quianu narta Hebreo pueya 
niquiniuucuaari. Jiyacari niquiquiaari tama 
narta pueya piyotaanojaarijia. Jiyacaritij, 
Moiseesri tama narta pueyano piquiyano 
sequeree: 
—¿Casaara naa quia piquiya quiarta 
pueyanoni? 
14 Narta pueyano piquiyanoori saaja 
naa Moisees riucuaree na juaaniutia. 
—¿Canteeri taquiya canaa camarnura 
canaa nequesoreenara quia jiyaterecuaani? 
¿Quiaateeri cua monu paniyajuhuaj, naatej 
taa quia moriquiacuaa Egipcio 
tahuecuaani? 
pueyano sequesano nojuajatej, 

Moisees jaara tojiquiaari naa narta 

60 

puerereeri. Tama nojuajaarijia 
niishiquiaari pueyaqui tari niishirii 
Egipcio tahue na monujiniji. 15 Seetanu
juanaa, camarnu Faraoon jaara 
niishiquiaari Moisees miishanojiniji, 
nojuajaari Moisees pajetequiaari na 
mosaanura saniniuujia. Moiseesri 
naacua ritia mashiquiaari Madiaan 
jiyajinia. Pueyaracaanu tii quishiiquiaa
riiri. 
23 Queraatia marijia shocojonu 
nuhuaji, Moisees quishacari Madiaan 
jiyajinia, Egipto jiya camarnu Faraoonri 
jiyacari shaajequiaari. Supuetana 
Israelcuajinio caneno pueya saniniuujia, 
seya nojori quiniuucua, puera nojori 
poonitijiosaanuucuajuhuaj, nojoriiri 
naacua ririjionuujua. Sapiyonuuriquiaa
jaariuhuaj. Pueyasoori nojori 
tojiriquiaacuaja. 24 Pueyasoori jiyacari 
nojoriicua taraajeree na tojishacari 
nojori sohuareejotanu. Jiyacaritij 
Pueyasoori nojoriria na miishocoriquia
no niishiquii taa na sequequiaari cuno 
pueyapue supuetanaa Abraham, Isaac, 
Jacobcuajani. 25 Naacuatej, Pueyasoori 
jiyacari cuno pueya tacaatiaree. Cuno 
pueyari seetanujuanaa puera naquiya 
miitiasaariquiaa jiyacari. 
 

Pueyaso seeratasacari Moisees na 

miishocoriquiano 

 3  1 Moiseesri necocua que Jetro 

borreecohua cojuana quijia 

Madiaan jiyajinia na quishacari. Cuno 
Jetroori narta Madianita pueyacuara 
secojona quijia. Tamonu juuca, 
Moiseesri necocua que seya jiyataquiaa
ri jiyasocua na mianuutenuucua 
cariiquia jiya taquijiria. Nocua Pueyaso 
muetajarano tuhuananuucua tiuquishii
ri. Cuno tuhuananu sesaari Horeb quijia. 
2 Tii cuno tuhuananu pajama Moisees 
quishacari, Pueyasoori taamiya nocua 
muetaquiaari mani noshiyanojinia. Naa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 61 
quiquiaariiri: Cuno jiyajinia morijia 
jocoma teecojua jiohuacacaraca 
jiyasocuaari noshiriquiaa. Moiseesri 
jiyacari na niquirii noshiyano. Majaari 
quenaaja na catenu quiriquiaa. Juhua 
juhuanojuaari nujuatariquiaa. 3 Naa 
Moisees niquishacaritij, nojuajaari tama 
noojiajiniajaaja naa sequeree: 
“¿Casaatucuaanojoni? Catecaji pa 
shootiaseenaa. ¿Casaara cuno jocoma 
teeja casaa cateyaquiyanaari? Juucua 
noshiyacuajaari.” 
catecaji cuno mani shootianuucua tari 
cateconuriquiaa, mani noshiyanojiniji 
naa Moisees jiyaniquiriiri. 
—¡Moiseesnaa, Moiseesnaa! 
5 Moiseesri na riucuaree: 
—¿Casaateni? Niyaniqui. 
Pueyasoori na sequeree: 
—Maja nio mani noshiyanoocua 
cateconu. Quia sapatu quia jocojore 
tojetaarucuajanaa sesa miyaquijia 
quishaqui quia quiniuucua. 

4 Pueyaso niquishacari Moiseesri 

6 Pueyasoori naa na sequereejuhuaj: 
—Janiyari nio pojori quia supuetanaa 
Pueyasoni: Abraham, Isaac, Jacobnio. 
Moiseesri jiyacari na jiquioco 
mishiquioree. Naa miiriiri Pueyaso 
shootianu na pueresacari. 7 Pueyasoori 
Moiseescua pocuariquiaa saaja. Naa na 
sequereejaariuhuaj: 
—Cua saquiriojosano pueya, noo 
pojori Egipto jiyajinia quiquioyani, 
nojori niquiquiaanijia puera naquiya 
miitiashiyano. Nojori ririjiotanu 
tojiquiaacuajanijia nojori nujuanuna 
miitiasacari puera nojori. Naacuatej, 
janiyari seetanujuanaa niishiyani 
nojoriiri puera naquiya miiquioya. 
8 Janiyari quiarijia naacua roseyareeni. 
Janiyari puetunu nojorijianaa jaariutia
nutaniya Egipto taucuaca juaashiquiaji
nijini. Janiyari seetanujuanaa nojori 
jiyateriquiano cuno taucuaca jiyajinijini 

Exodo 3 

puereetuuca jiyajiniara. Cuno jiya 
cutaraari jiya maniniu. Puetunu 
nataacuacajanaari maninia nujuaja cuno 
jiyajinia. Jiyasocuaari tii neya 
canujuucuajajuhuaj seya miaquesocori
quiano. Naacuatej, nojoriiri queraatia 
na miatusocoriquiano jiitiariquiano, na 
ratutusocoriquianojaajanio. Cuno nojori 
jiyaranoori nio taucuaca jiya: Cananeo, 
Hitita, Amorreo, Fereseo, Heveo, 
Jebuseocuacanio. 9 Moiseesnaa, janiyari 
naquiya quiarta Israelcuajinio caneno 
pueya miitiasaanuucua nojori 
ririjioranu tojiquiaani. Janiyajanaari 
niquiquiaani taa puera naquiya nojori 
mojoosaaquiaani. 10 Naacuatej, quiarijia 
cua tojiri. Quiarijia quia quiaare Egipto 
jiya camarnu Faraooncua nojuaja quia 
masenura cua pueya na cartenura. 
Janiyajanaari quia jiyaroyani 
Egiptojiniji quia jaatianura cua pueya, 
nia supuetana Israelcuajinio caneno 
pueyaniqui. 
11 Jiyacaritij, Moiseesri naa Pueyaso 
sequereequij: 
—¿Janiyateeri camarnuni Faraooncua 
cua tiuquiniuria na sequenura nojuaja 
cuaara quiria carteera cuarta Israel 
pueya na jiyajiniji cua 
jaatiasocoriquianoni? 
12 Pueyasoori naa na riucuaree: 
—Seetanujuanaa quia sequeyanijia 
Moiseesnaa. Janiyajanaacuajaari quia 
cojiriquianoni. Quiaa jaara puetunu cua 
Israelcuajinio caneno pueya jaatiare 
Egipto jiyajiniji, puetunu niajaniyaja
naari nio tuhuananuucua cua 
maniniuhuaqueetariquiano. Jiyacaritij 
quiocua naacua niishirii janiyajanaari 
seetanujuanaa quia seeratanoni cua 
jiyaraajia quia quiniuria. 
13 Moiseesri saaja naa Pueyaso 
riucuareequij: 
—Janiya jaara cuarta Israelcuajinio 
caneno pueya sequeseeni: “Tariucuacaa

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 3 
nu pa supuetanaa Pueyaso niaacua cua 
jiyaroreeni,” nojori jaara cua 
nequesotature saniniuujia: “¿Taate cuno 
Pueyaso sesani?” ¿Janiyatucua taa 
nojori riucuatasurenijia? 
14 Pueyasoori Moisees riucuaree: 
—Janiyacuajaari pueyaracaanu 
quijiajuhuanani. Quiocua naa sequere 
Israelcuajinio caneno pueyapuetej: 
“Quijiajuhuanajaari niaacua cua 
jiyaroreeni.” 
15 Pueyasoori socua naa Moisees 
sequereejuhuaj: 
—Quiocua naa quiarta Israelcuajinio 
caneno pueya sequerejuhuaj: “Pueyaso
juanaa, pa supuetanaa Pueyasoniqui, 
nojuacuajaari Abraham, Isaac, Jacob 
Pueyaso. Nojuajaari niaacua cua 
jiyaroreeni.” Naa nojori quia sequereju
huaj: “Janiyari Quijiajuhuanani. 
Cunocuajaari cua sesa 
pueyaracaanujiniji. Naajuhuanajaari 
cua sesa pueyaracaanura.” 16 Quia 
quiaare Moiseesnaa. Quiaa jaara 
tiuquishii, quiocua puetunu 
Israelcuajinio caneno pueya jiyaniijia
nucua rerejotesee. Quiaari naa nojori 
sequereequij. “Camarnujuanaaniqui, nia 
supuetanaa Pueyasoni, nojuajaari 
Abraham Pueyaso, Isaac, Jacob 
Pueyasonio. Nojuajaari cucua 
muetarucuani. Cucua na muetasacari, 
Pueyasojuanaari naa cua sequerucuaani: 
‘Cua pueya niquiquiaanijia. Janiyaja
naari Egipto jiyajinia naquiya cua pueya 
miitiasaanu niquiquiaani.’ 17 Cua 
sequerucuaajaariuhua, nojuajanaanaari 
Egipto jiyajinia naquiya nia 
miitiasaanujiniji nia jaatianutaniya 
tamonu jiyajiniara. Cuno jiyari nio 
taucuaca jiya: Cananeo, Hitita, 
Amorreo, Fereseo, Heveo, Jebuseocuaca 
jiyajaajanio. Cuno jiyari tojetaarucuaja
naa jiya maniniu. Puetunu 
nataacuacajanaari maninia nujuaja cuno 

62 

jiyajinia. Jiyasocuaari tii neya 
canujuucuajajuhuaj seya miaquesocori
quiano. Naacuatej, niaari queraatia nia 
miatusocoriquiano jiitiariquiano nia 
ratutusocoriquianojaajanio. Maja 
taacanuunu. 18 Israelcuajinio caneno 
pueya jiyaniijianucuaacuajaari nojori 
quia sequesano tojiriquiano. Naacuatej 
jiyaniijianucua cuaara quia cojiiria 
Egipto jiya camarnuta quia pocoojonu
ra. Quiaa jaara nocua tiuquishii, 
quiocua naa na sequerenotej: ‘Canaa 
Camarnujuanaa, canaa Hebreo pueya 
Pueyasoniqui, nojuajaari canaacua 
muetarucuaani. Janiyari jiyamitia 
quiocua niyaree quia masenuucuani. 
Puetunu cuarta Israel pueyajanaa quia 
cartere rupaquijia. Canaari cariiquia 
jiyaaco rucuanenu paniya jiuujianaraca 
juucani, tii canaa catijianura canaa 
seyajinijinio naa canaa 
maniuniuhuaqueetanura canaa 
Camarnu Pueyaso.’ ” 19 Pueyasojuanaari 
maninia numootequiaari Moisees. Naa 
na rootaquiaariiri: 
—Naajaa, janiyacuajaari seetanujua
naa niishiyani, majaari cuno Egipto 
camarnu paniniu quiniutianiya naa nia 
quiojonura rupaquijiara na jiyajinijitij. 
Naajaa, janiyajanaacuajaari cua 
cumaacata na pishojoriquianoni. 
20 Janiyacuajaari cua cumaacata cua 
miishano na niquitiniutianiyani. 
Janiyari cuno Egiptojinijinio taucuaca 
puecoonutaniya cua cumaacatani. 
Puetunu cuno taucuacajanaari naa cua 
cumaacata cua miiniuucua quera 
macaaquioriquiano. Nocuaji 
jiuujiatecoriquianojaariuhuaj, naa cua 
miiniuucua nojori jiyajinia. Naa nojori 
cua miitianu nuhuajitij, camarnu 
Faraoonri socua nia carteriquiano na 
jiyajiniji nia quiojonura. 21 Naajuhuaj, 
janiyari puetunu Egipcio taucuacajanaa 
tojetenutaniya caporarani. Naacuatej, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 63 
supuetana Israelcuajinio caneno 
pueyapue quiojosacari cuno taucuaca 
jiyajiniji, cuno taucuacaari jiyanohua 
nojoriicua taraajeriquiano. Naacuatej, 
nojoriiri maja tojetaarucuajanaa 
juhuasunucua quiojoriquiano cuno 
jiyajiniji. 22 Jiyacaritij, puetunu Israel 
maajipohuajanaa cuaara na shuriucua 
quiniaa taatujuri mashiniquiniuuria 
platajiniji, orojiniji shipinijiosano 
maniniushitiaja casaa. Cuaara naa 
mashiniquiniuuria nojoritia quiniaa 
taatujurijuhuaj nia niquiohua cushisho
coriquiano toqueyajaajanio. Naacuatej 
niaari Egipto taucuaca casami 
shooriquiano. Naa na casami na 
niquitiojonuucua niajaniyatej, nojoriiri 
casamiijiuniucuara quiriquiano. 

 4  10 Jiyacaritij Moiseesri naa Pueyaso 

riucuareequij: 

—Quiaa puera cua shiniujiyacujua, 
Camarnunaa. Janiyari cararaatia puera 
riiniuquitiuhuacasequeni. Tariucuacaa
nujiniji naajuhuananijia. Quiarijia quia 
jiyaraajiata quia pocoojosacari, naajaa, 
janiyari naa quiyajaani. Naacuatej, 
majaari cua naata pocuanuni. Janiya 
jaara pocuariquiani, janiyari saaja 
rejeyacojoquiaani. 
11 Naa Moisees sequesacari Pueyasotej, 
Pueyasoori naa na riucuaree: 
—Cua riucuaretoj Moiseesnaa, ¿canteja 
pueyanoocua shipiniquiaari na rupaani? 
Janiya jaara panirini cua naataari 
rupueejura jiyatenu pueyano, 
numueejurajuhuaj cariyojuarurajaajanio. 
Janiya jaara panirini cua naata niquijiara 
na jiyatenuhuajuhuaj. 12 Quiarijia cutara 
quia quiaare. Janiyajanaacuajaari quia 
cojiriquiano quia pocuasacarini. Janiyaja
naari quia sequesocoriquiano rupaa quia 
toriquianoni. 
13 Jiyacaritij Moiseesri saaja mosaatia 
Pueyaso riucuarohuacuhuaj. Naa 
Pueyaso sequereeri: 

Exodo 3 ,  4 

—¡Cua Camarnunaa, cua tojiri! 

Puetunu quia sequesanojuanaa janiyani, 
tamonu pueyano cuno quiaa seeratare 
juhuari. 
14 Pueyasoori socua Moisees juaarii. 
Naa na sequereeri: 
—¿Canteeri noo pueyanoni Aaroon 
sesaanucuatej? Nojuajaari supuetana 
Leviicuajinio canano pueyano. 
¿Nojuajateeri maja quia tarajanuni? 
Janiyacuajaari na niishiyani, nojuaja 
cutaraari maninia pocuaja. Nio quia 
niishiri. Quia tarajanu Aaroonri Egipto 
jiyajinia quia tiuquiyaquishacarijia 
nucuamaja quia naacunutaniya. Na 
coquesacariuhua, quiajaniya, nojuajaari 
jiyanohua quia timitianutaniya. 
15 Jiyacaritij, quiocua puetunu cua 
sequesano quiajaniyajanaa na pohuata
re. Quiocua na seeratarenoj. Quiocua 
maninia na niishitiojoreno maatucua 
taa Faraoon sequereni quia niti na 
pocoojosacari nata. Janiya saniniuujia, 
janiyajanaacuajaari quia tarajanu 
Aaroon quiajaniya cojiriquianoni 
Faraoonta nia pocoojosacari. Janiyacua
jaari nia niishitiojoriquianoni taa nia 
miiniutianiyani. 16 Quiocua Aaroon 
niishitiojore maninia niarta pueyarano 
cua sequesano quiajaniyacuaa. Aaroon 
saniniuujia, nojuaja cuaara niarta 
pueyara na pacuura taa nojuaja quia 
niishitiojoree na 
sequesocoriquianocuajani. 17 Nio nataca 
quia riyarejuhuaj. Quiaari natacata quia 
miijiosano cuno taucuaca 
jiuujiatariquiano. 
 

Madiaan jiyajiniji Moisees 
riujiuushacariuhua Egipto 

jiyajiniohuara 

27 Egipto jiyajinia saniniuujia, Pueyasoori 
jiyacari naa Aaroon sequequiaariijia: 
—Cariiquia jiyaaco neteja nucuaco 
quia quiaare. Quiaari tii 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Aaroonri Egipto jiyajiniji quiaquiaari. 

Exodo 4 ,  5 
naacuneetoonutaniya quia tarajanu 
Moiseesta. 
Aaroonri tarajanu Moiseesta 
naacuneetoosee tuhuananuucua tee 
Pueyaso muetaquiaari 
Moiseescuacuiajaari. Aaroon coquesaca
ri tarajanu, na nujuureeri. 28 Jiyacaritij 
Moiseesri tarajanu Aaroon pohuataree 
puetunu Pueyaso sequesanojuanaa 
Aaroonrani, naajuhuaj taa Pueyaso 
cumaacata na miiniutianiya jiuujiatesa
no casaa Faraoon niquiarani. 29 Aaroonri 
cuniquiji tarajanu Moisees 
riujiuutiaarohua Egipto jiyajiniohua. 
Jiyacaritij puetunu narta Israelcuajinio 
caneno pueyapue jiyaniijianucuajanaa 
rerejotetureeri. 30 Aaroonri jiyacari 
rerejono jiyaniijianucua pohuataree 
puetunu Pueyaso sequesanojuanaa 
tarajanu Moisees. Maja narta pueya 
cuaracatenura nojori na pohuatasano, 
Pueyaso cumaacata rerejono niquiara 
nocuaji jiuujiatesano casaa miijioreeri 
taa Pueyaso sequequiaari nojuaja 
miiniuriacuajani. 
31 Naacuatej, puetunu supuetana 
Israelcuajinio caneno pueyajanaari maja 
na cuaracatetunu quirii Moisees Aaroon 
pohuatasano nojori niquiara. Cunora 
naa sequetureeri: 
“Seetanujuanaaquiitijia, Pueyasocuaja
qui naquiya pa miitiasaanu niquiquiaa
ni.” Jiyacaritij, puetunu cuno pojorijia
naari jiyocuara jacamatuquiaari 
Pueyaso na maniniuhuaqueetatunura. 
 

Moisees Aaroon  

pocoojosacari Faraoonta 

 5  1 Na nuhuaji, Moiseesri tarajanu 

Aaroonta camarnu Faraooncua 
tiuquitiaquiaari. Naa na sequetuseeri: 
—Canaa supuetana Israelcuajinio 
caneno pueya Pueyasoori naa canaa 
sequeree quiaratej: “Quiria cua pueya 

64 

quia cartere nojori cuaara cariiquia 
jiyajinia quiaara. Nojori cuaara tii 
queranacuura cua niquiara, naa nojori 
timitianura janiyatej.” 
2 Faraoonri saaja naa nojori 
riucuareequij: 
—¿Cantejaara nia Pueyasoni, niaa na 
sequeyaniqui? ¿Taa nia jiyaniyari, 
janiyateeri na sequesano 
tojiniutianiyani Israelcuajinio caneno 
pueya cua cartenuraniqui? ¡Moseeca, 
shij! Majaari cua niishiniu cuno, nia 
jiyanishano Pueyasoniqui. Tuma 
cartesocoriquiano jiyani nio 
Israelcuajinio caneno pueya. 
3 Moiseesri tarajanu Aaroonta naa 
Faraoon sequetureequij: 
—Canaa Hebreo pueya Pueyasoori 
canaacua muetarucuaani. Naacuatej, 
canaari quiarijia paniyani cuarta pueya 
canaara quia cartenura. Canaacua 
niiquiji jiuujianaraca juuca quiaare 
cariiquia jiyajiniani, tii nocuara canaa 
catijianura canaa seyajinijinio. Naa 
canaa miishacaritij, canaari naa 
maniniuhuaqueetanu paniya canaa 
Camarnu Pueyasoni. Canaa jaara naa 
miyaquirini, nojuaja mariqui canaacua 
tamatiuucua cusonu jiyaroreeri canaa 
na puecanura, naajuhuaj, mariqui canaa 
miaquejosaanura. 
nojori riucuaree: 
Aaroonnaa, ¿casaara nia 
pueyajeteyariquiohuacuara pueya 
poonijiyanoni? Nia poonijioseeja. 
5 Faraoonri naa nojori sequereejuhuaj: 
—Niya Egipto jiyajiniani, cuno 
Israelcuajinio caneno pueyani, nojoriiri 
jiyanohua queraraqui. ¿Niaateeri 
puetunu nojorijianaa tenujunu paniya 
maja nojori poonijionura canaara? 
6 Cuno juucajani, camarnu Faraoonri 
jiyaniijianucuara na jiyatesano narta 

4 Egipto jiya camarnuuri saaja naa 
—Moisees, quiajaniyajaaja 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 65 
taucuaca sequequiaari, Israelcuajinio 
canano pueya maapue 
nujuanunaajaajanio: 7 —Quiarijiajiniji, 
majaari tari soreno jiyasocua niquitiojo
nu cuno Israelcuajinio caneno pueya 
marajinia nojori 
miniquiootasocoriquiano cumaraacuara 
nojori paaniacujusanoni. Tama 
nojorijaaja cuaara quiojoora na 
pajenuucua. 8 Niocua nojori poonijiosa
no niquirijia. Nojori paaniacujusano 
cuaara juurajashiyaquiiria. Cuaara 
quiiria juhua coteenu nojori 
paaniacusanojua, queraatiatej. Cuno 
pojoriiri taajecori. Poonijionu 
cureetatiuya jiyoteerinojoni. Cunora naa 
na rupaa paaretatuquiaaqui: “Pa 
quiojore. Pocua pa Pueyasora pa 
catijiasocoriquiano pa seya 
puecooseeni.” 
 

Secaja pohuatasano  

Exodo 5.9—9.5 

[Camarnu Faraoonri saaja na juaaniu
tia seetanujuanaa na sequesano jatanu 
pacutejoquiaari. Majaari na tarinitianu 
quirii Israelcuajinio caneno pueya 
quianura na jiyajiniji. Faraoon 
carteyaquiniuucua Israelcuajinio caneno 
pueya, Pueyasoori na saniitioquiaari.] 
 

Saaja Egipcio taucuaca  
juyaca cusonuusacari 

 9  6 Tariqui, puetunu Egipcio taucuaca 

juyacajanaari macunucua 

juhuaquequiaari. Pueyasojuanaacuajaa
ri na cusojuanuuquiaari. Saniniuujia, 
Israelcuajinio caneno pueya juyacaari 
maja quenaaja niquiriyatu cusonu 
quiquiaari. 7 Naacuatej, Faraoonri na 
jiyaraajia jiyaramiquiquiaari 
Israelcuajinio caneno pueya juyaca 
niquiniuucua. Seetanujuanaa naa 
quiquiaariiri. Majaari quenaaja 
niquiriyatu juyaca cusonu quiquiaari. 

Exodo 5 ,  9,   10 

Naajaa, camarnu Faraoonri saaja 
jiyacatequiaari. Majaari Israelcuajinio 
caneno pueya na cartenu quirii nojori 
quianura na jiyajiniji. 
13 Jiyacaritij, Pueyasoori naa Moisees 
sequereequij: 
—Quiocua tariquiicuaji sanema. 
Quiocua naa Faraoon sequeseequij: 
“Camarnujuanaa, Hebreocuaca Pueyaso
ni, nojuajaari naa cua sequeree cua 
numootenura quiajaniyatej: ‘Cua pueya 
quiria quia cartere. Nojori cuaara 
niiquiji quiaara cariiquia jiyajinia tii 
nojori timitianura janiya. 14 Quiaa jaara 
cua sequesano miyaquiri, janiyari 
quiocua jiyaronutaniya naquiya cua 
miitiajarano cusonuni, puetunu quiara 
poonijionaa nujuanunaacuajanaa, 
puetunu quia jiitiasano pueyacuajanaa
nio. Quiaa jiyoteeri naacua 
niishiriquiano majaari socua tamonu 
Cumaacaraca quijia quiniu nio jiyajinia 
juhua janiyaja. 15 Cua cumaaca quia 
niishiniuria, janiya maara tari quia 
saniitiocanuni quiocua cua jiyarosacari 
cusonu, puetunu quia jiitiasano quiarta 
taucuacaacuajaajanio. Naa cua 
miishacaritij, janiya maara tari quia 
shaajacanunij. 16 Naajaa, janiya quia 
rishitiyajaani cua cumaacata cua 
miishano quia niquiniuria. Naacuatej, 
puetunu naa cua 
miishanocoriquianojinijijanaari nio 
jiyajinia janiyajiniji 
pohuatasaariquiano. 17 Casaajuhua 
quiajaniyani, quiaari saaja cua pueya 
masesano rejeteya. Majaari nojori quia 
cartenu paniniu.’ ” 

 10  27 Pueyasojuanaari socua 

jiyacatojoquiaari Faraoon, maja 

na cartenura Israelcuajinio caneno 
pueya. 28 Faraoonri socua naa Moisees 
sequeree: 
tohuatare! Quia quiaarohua. Majaari 

—¡Cua shuriucuaji niiquiji quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 10 ,  11 
socua pacutenuhua cucua tiuquiniu. 
Janiyacuaja maatia quia sequeyani, 
quiaa jaara cucua nimiohuarohuaj, 
janiyari socua quia monutaniyani. 
29 Moiseesri Faraoon riucuaree: 
—Maniniacuaja, quiaacuaja na 
sequeya. Janiyatucua casaacua quiocua 
tiuquiquiuhua saajaaraniuhuaj. 
 

Pueyaso numootesacari Egipcio 

taucuaca jiyapueranuhuari 

cusonuunutaniya 

 11  1 Pueyasoori tariucua Moisees 

sequeno quiriquiaa: 

—Faraoon saniitionutaniya socuanijia. 
Janiyari socua tamonu naquiya miiniu 
jiyaronutaniya nocuani, puetunu na 
jiitiasano narta taucuacaacuajaajanio. 
Jiyacaritij, nojuajaari shusha 
jiyacariquiya nia cartenutaniya. Majaari 
saaja na cartenu quiniutianiya niajaniya, 
nojuajanaa cutaraari niaacua sanenuta
niya na jaacanura puetunu niajaniyaja
naa, ritia nia quianura nio na jiyajiniji. 
2 Quiarijiani, puetunu Israelcuajinio 
caneno pueyajanaa quia numootere, 
canuu, maajipohuajaajanio. Puetunu 
nojorijianaa cuaara na shuriucua 
quiniaa taucuaca mashiniquiniuuria oro, 
platajiniji shipinijiosano casaa tama 
nojori casaarajaaja. 
3 Jiyacaritij, Pueyasoori cuno Egipcio 
taucuaca tojetequiaari Israelcuajinio 
caneno pueyara capora nojori quiniuria. 
Naajuhuaj, puetunu Faraoon jiyaniijia
nucuara na jiyatesano narta 
taucuacajanaani, nojoriiri Moisees 
camarucuaja, puetunu Egipto 
taucuacajaajanio. 

4 Moiseesri jiyacari Faraoon sequeree: 
—Pueyasoori naa cua sequeree cua 
numootenura quiarijia quiajaniyatej. 
Naa quia sequeyari: “Janiya quiarijia 
nio niucua shiyaqueya puetunu Egipto 
tiacaacojanaa tajiniutianiyani. 

66 

5 Naacuatej, puetunu Egipto jiya 
taucuaca jiyapueranuhuajanaari 
cusonuunutaniya. Cusonu 
coteetariquianoori camarnujuanaa 
Faraoon jiyapueranu. Naajuhuaj, 
puetunu tiaco poonijiotesano taatujuri 
maajipohua jiyapueranuhuari cusonuu
riquiano, teyonu maajipohuatucuaja 
trigo riiquiniaara seeratasanocuajani. 
Naa cusonuuriquianojaariuhuaj puetunu 
Egipcio seya jiyapueranuhuajanaa. 
6 Naacuatej, puetunu Egipto jiyajiniaja
naa tojishaariquianoori jiyanohua 
taucuaca sariyocuatunu quera na 
macaaquionuta. Tariucuacaanu majaari 
naa jiyano sariyocuanu tojishaanu 
quijia. Nio nuhuaji majaari socua naa 
sariyocuatunu tojishaanu quiniutiani
ya.” 7 Quiarijia maninia nia niishiniuria, 
Faraoonnaa, Pueyasoori seetanujuanaa 
Israelcuajinio caneno pueya panijia, 
saniniuujia nia shocoteyarijia. Quiarijia 
quia niatasureeraj: Cuarta Israel 
pueyajinijinio cusonuyaquiniuucua, 
canaa seyajinijiniojuhuaj, sareyari maja 
quenaaja jaacoonuuriquiano. 
8 Naacuatej, jiyaniijianucuara quia 
jiyatesano quiarta taucuacaari cucua 
nijionutaniya. Jiyacaritij, nojoriiri 
cucuara na mojoquetaconuta naa cua 
sequetunutaniya: “¡Tariucuaja sacaj! 
Niaa puera canaa miitiaacujua. Canaa 
jiyajiniji ritia quia quiare puetunu 
quiarta pueyatajanaa.” Nojori jaara naa 
cua sequeturetej, majaari cua pooniu 
quiniutianiya juhuanojuaja niiquiji. 
Faraoontej, jiyanohua na juaaniutia 
tohuatacuhuari. 9 Na nuhuaji, Pueyasoo
ri naa Moisees sequerohuaquij: 
—Majaari Faraoon tojiniu quiniutiani
ya niajaniya. Naajaa, maja pishiniu. 
Naacuatej, nio Egipto jiyajinia quijiaca 
taucuacaari cua cumaacata cua miijiosa
no niquiniutianiya socua. 

Naa Moisees sequenu nuhuaji 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 67 

10 Naacuatej, Moisees, tarajanu 
Aaroonjaajanio, nojoriiri Pueyaso 
cumaacata miijioquiaari queraatia 
nocuaji jiuujiatesano casaa, camarnu 
Faraoon tacoji. Naajaa, majaari 
Israelcuajinio caneno pueya na cartenu 
quirii, Pueyaso jiyatenuucua nojuaja 
juhua tojiyashijiara na quiniuria. 
 
Pueyaso jiuujiaashacari Israel 

pueya jiyapueranuhua 

 12  1 Moisees, Araoon quishacarijia 

Egipto jiyajinia, Pueyasoori naa 

nojori sequequiaari: 
2 —Niaara, nio raca cuaara quiiria 
marijia coteeja raca. 3 Puetunu niarta 
Israelcuajinio caneno pueyajanaa naa 
nia numootere: “Nio racajinia nia 
camueenujusacari diez juucajinia, 
puetunu niajaniyajanaacua tama nia 
tiacajiniaqueyajaaja na borreeco 
macujuashi more nia miaquesocoriquia
no. Jaara borreeco quiyaquiri, cuaara 
quiiria cabra macujuashi. 4 Saniniuujia, 
niajianiyajinijinio jaara puera caapiqui
riyatu quiri nia tiajinia, niocua niaacua 
cajitijiore nia shuriucua quiniaa. Naa 
nia miishacaritij, niocua maninia 
seraatiare miaquenu nia mosano seru 
shu. 5 Cuno nia seru cuaara quiiria 
niquiriyatu marijia shocoteno. Cuaara 
quiiria caya, seru maniniutij. Jaara 
quiyaquiri borreeco macujuashi, cuaara 
quiiria cabra macujuashi. 6 Niocua naa 
nia puecoosocoriquiano nia seya 
nujuatejorejaara. Nio raca catorce 
juucajiniani, puetunu niajaniyajanaacua 
shusha ninishacari cuno juucara nia 
riuriotaca borreeco more. 7 Jiyacaritij, 
niocus nia mosano seru nanaca reratere. 
Niocua cunotaja nia quijia suhuortucua 
tohuateyaca shocua suhuanacoree 
noshijionu tee cuniqui nia miaquenuta
niya nia serucuajani. 8 Niocua cuno 
niucuaja rariyocuaca miaquere cuno 

Exodo 11 ,  12 

shu. Niocua na cojiritiare miaquenu 
piiquia jiyasocuacajuhuaj, na poreeta
jaaju majeetejosano panjaajanio. 
9 Majaari majaacaja na miaquenunoj, 
capiquiucuajaajanio. Niocua puetunu
juanaa na rariyore, na naca, na cashacu
cua, juutasano na marecuhuajaajanio. 
10 Naacuatej niocua puetunujuanaa na 
miaquerenoj. Majaari quenaa na curonu 
tariquiria. Niocua puetunujuanaa na 
miaquerenoj. Secaja jaara cureere, 
niocua na catijiarenoj. 11 Jiyacaritij, 
niocua tariucua pueca quiri, tariucua 
toqueraca, tariucua nia sapatu 
cushiniojaajanio. Naajuhuaj, naa nia 
secoonuta nia miaquesacari nia 
borreeco rariyocuatej, niocua nia nacatu 
cacareja. Naa nia miiritij Camarnu 
Pueyaso juuca na quiniuucua. Jiyacari
cuajaari Pueyaso shocojosacari nia tiaca 
tohuateyaji shuquiujiutiasano nanaca. 
12 Janiyari jiyacari cuno niucuaja 
puetunu Egipto jiya tiacaacojanaa 
tajiniutianiyani. Jiyacaritij, janiyari 
puetunu Egipcio taucuaca niquiohua 
jiyapueranuhuajanaa 
cusojuanutaniyani, puetunu nojori seya 
jiyapueranuhuajaajanio. Jiyacarijuhuaj, 
janiyari nojori niishitiniutianiyani na 
pueyasohuara nojori jiyatesano casaari 
najuhuanaj. Janiya, 
Camarnujuanaaniqui, 
janiyajanaacuajaari na sequeyani. 
13 “Cuno nia tia tohuateyaji nia shuquiu
jiutiasano nanacani, cunoori cua niishiniu
ria niaaqui cuno tiajinia quiya. Naa cuno 
niucua cua puecoosacari Egipto taucuaca 
jiyapueranuhuacuaatej, majaari quenaaja 
niquiriyatu niajaniyajinijinio cusonu 
quiniutianiya. Naa nia tia jiyacuaji cua 
niquishacari nanaca shuquiujiutiasanotej, 
janiyari nia shocoriquianoni. 
14 Quiarijiajiniji naacuatej, niocua nio 
juucua niishiriquia. Majaari na 
niyajetatunu. Niocua nio juuca 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 12 ,  13 
queranacuriquia Camarnujuanaa nia 
timitianura maninia na jiuujiaaniuucua 
niajaniya. Puetunu marijiarajanaa cuno 
juuca nia queranacuriquia nia niishiriojosa
cari cua shoconu niajaniya. Cuno juuca nia 
racatare pueyaracaanutej. Majaari na 
niyajetatunu. Niajaniyajinijinio 
caneriquiano pueya cuaara cuno juuca 
niishijiaca quiiriajuhuaj, nojoriicuajinio 
caneriquiano pueya niishishanojaajanio.” 
27-28 Jiyacaritij, puetunu Israelcuajinio 
caneno pueyajanaari Pueyasoocuara 
jacamatuquiaari Pueyaso na timitiatunuta. 
Na nuhuaji nojoriiri cuniquiji quiojoquiaari. 
Puetunujuanaa naa miitiuquiaariiri taa 
Pueyaso sequequiaari Moiseescuajani, 
tarajanu Aaroonjaajanio. 
 

Egipcio taucuaca jiyapueranuhua 

cusonuusacari 

29 Shiyaqueya cuno niucuajani, Pueyasoo
ri puetunu cuno Egipto taucuaca jiyapuera
nuhuajanaa puecooree. Faraoon quiniuu
cua camarnujuanaa puetunu Egipto 
jiyajiniajanaa, naajaa neyanu jiyapueranu 
cusojuareejaariuhuaj. Na puecooree 
nujuatejojuajinia nujuatejosano 
jiyapueranuhuajaariuhuaj, puetunu seya 
jiyapueranuhuajaajanio. 30 Cuno niucua 
Faraoonri sanequiaari, jiyaniijianucuara na 
jiyatesano jiyaniijianucuajuhuaj, puetuna 
narta taucuacajanaanio. Jiyacaritij, quera 
macaaniutia sariyocuatunu sapuenuuri 
tojishaaquiaari puetunu cuno Egipto 
jiyajiniajanaa. Majaari quenaaja niquiriyatu 
tia cureenu quiquiaari tee tahue jiyapuera
nu cureequiaaricuajani. Shaaqui tojetaaru
cuajanaa. 31 Cuno niucuajani, Faraoonri 
Moisees, Aaroon piitiquiaari nocua nojori 
niniuria. Naa nojori sequereeri: 
quiojore niiquiji canaa tajinijini. Puetunu 
niarta Israelcuajinio caneno pueyajanaa 
ritia nia jiyataare cua jiyajiniji. Nia Pueyaso 
nia timitianura nia quiojore taa nia 

—Nia quiojore, pueyanaa. Ritia nia 

68 
sequequiaacuajani. 32 Puetunu nia seyajanaa 
nia jiyataare, nia borreecohua, nia 
juyacajaajanio. Nia miiniu panishano 
miiniuucua nia quiojore, taa nia 
sequequiaacuajani. Niocua quenaaja 
cucuara Pueyaso maseturejuhuaj. 
33 Jiyacaritij, Egipto tiacuacaari 
Israelcuajinio caneno pueya secoote
quiaari ritia nojori quianura nojori 
jiyajiniji. Nojoriiri jiyaniquiaari 
puetunu nojorijianaa naasucua pueque
nutaniya. 34 Jiyacarijia cuno niucuajanij, 
Israelcuajinio caneno pueyari na 
poreetajaaju cashojua nojori 
miniquiootasano jiuniocojotaquiaari na 
quiquiotaja tama na toqueyajiniajaaja. 
Naajaa jereyojua na pootuquiaariiri. 
35 Naajuhuaj, puetunu nojorijianaari naa 
miiquiaari taa Moisees rootaquiaari 
nojoricuajani. Naacuatej, Israelcuajinio 
caneno pueyari cuno Egipto jiyajinia 
taucuaca mashiniquiquiaari oro, 
platajiniji maniniushitiaja casami, 
toqueyajaajanio. 36 Pueyasojuanaari 
cuno taucuaca tojetequiaari capora 
nojori quiniuria. Naacuatej, 
Israelcuajinio caneno pueya 
mashiniquishacari nojori, nojoriiri 
juhuajaniya na casami niquitiojoquiaari. 
Israelcuajinio caneno pueyari naacua 
shooquiaari cuno taucuaca casami. 
40 Nio Israelcuajinio caneno pueyari 
cuatrociento treinta marijia shocotejo
quiaari Egipto jiyajinia nojori quishaca
ri. 41 Cuno cuatrociento treinta marijia 
shocojosacari, cuno juucajinianij, 
puetunu Pueyaso saquiriojosano 
pueyajanaari namitia cuno juucaja 
quiojoquiaari cuno taucuaca jiyajiniji. 
 

Cariiquia jiyaaco Pueyaso 
puetasacari Israel pueya 

 13  17 Camarnu Faraoon jaara 

cartequiaari Israelcuajinio 
caneno pueya, nojori quiojonura na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 69 
jiyajiniji, majaari Pueyaso jiyatanu 
quiquiaari nojori taucuaca Filisteo 
jiyajiniara neteja nucuama. Cumaari 
socua cateca quijia nojoririano Pueyaso 
niquitionu panishano jiya. Pueyaso 
cutaraari tamoco nojori jiyataquiaari 
naa na niishiriojosacari: “Supuetana 
Israelcuajinio caneno pueyaniquijia na 
paraata na miaquetoojonu paniyaqui
shacari, saaja riujiuutianu 
paniniutianiuhua Egiptojiniohuara.” 
18 Naacuatej, Pueyasoori nojori 
camarucutaquiaari cariiquia jiyacuma 
tucuacaanu. Naatunacu jiyanishano 
caminiajiniara neteja nucuama nojori 
jiyataquiaariiri. 
Israelcuajinio caneno pueya quiojosa
cari Egipto jiyajiniji, nojoriiri juhua 
soldadohua maapue neyocuaaquiaari 
cuniquiji. 19 Moisees saniniuujia, 
nojuajaari supuetana Josee nucuhua 
patequiaari. Majaari cuno taucuaca 
jiyajinia na tiujiatunu quiquiaari. Josee 
quishacarijia, nojuajanaacuajaari naa 
sequequiaari narta pueya taraajenura 
nocuatej. Tariucuacaanu, nojuajaari naa 
narta pueya sequequiaari: “Tamacari, 
Pueyasoori niaacua niriquiano niiquiji 
na jiyatenura niajaniya. Jaara naa miiri 
niajaniyacuaatej, majaari niyaja cua 
nucuhua tiujiatunuujua. Niaari cua 
nucuhua patiuyareecujua.” 
20 Jiyacaritij, Israelcuajinio caneno 
pueya quiasacari Sucot jiyanishano 
jiyajiniji, Etam jiyanishano jiyajinia 
tiuquitiushiiri. Cariiquia jiyari cuniquiji 
coteya. 21 Pueyasoori nojori puetaja. 
Juuca, Pueyasoori juhua cohuaja najaca 
tiuujia jiyocuacaanu puetajaari. Niucua 
saniniuujia, cuno cohuaja najacaari 
maniria jataquiaari Israelcuajinio 
caneno pueya na cuhuatanura. 
Naacuatej, nojoriiri na narta rucuanenu 
quiquiaari juuca, niucuanio. 22 Cohuaja 
najacaari nojori puetaja puetunu 

Exodo 13 ,  14 

juucajanaa. Saniniuujia, niucua jataja 
maniriaari na puetanura pueya. 
 
Israel pueya niuutiasacari 

naatunacu caminia jiyanishano 

 14  1 Jiyacaritij, Pueyasoori naa 

sequequiaari Moiseestej: 

2 —Puetunu Israelcuajinio caneno 
pueyajanaa quia numootere nojori 
cuaara riujiuutiohuara 
Pi-hahirotjiniohuara. Cunoori Migdol 
tajiniocoma Naatunacu shoniniacu 
caminiata. Jiyareta Baal-zefoon 
jiyanishano taquijiriaari. Puetunu 
nojorijianaa cuaara na 
suhuorojotaqueya toqueyata 
suhuoroniuyara Baal-zefoon taquijiria 
jiyareta Naatunacu shoniniacu caminia 
shuriuquiumia. 3 Naacuatej, camarnu 
Faraoon tojishacari niajaniyajiniji, 
nojuajaari naa sequenutaniyaquij: 
“Cuno pojori, Israelcuajinio caneno 
pueyaniqui, nojoriiri maja na niishiniu 
tee na quiojonutaniyajanojoni. Naacua 
cariiquia jiyajinia tashuquioojiyari.” 
Faraoonri naa jiyaniniutianiya. 4 Janiya 
saniniuujia, janiyajanaari juaajiara na 
jiyatenutaniyani. Nojuajaari naacua nia 
neteyotanutaniya. Jiyacaritij, janiyari 
cua cumaacata cua miishano na 
niquitiniutianiyani. Puetunu na 
jaatiasano na soldadohuari cua 
cumaacata cua miishano 
niquitiuriquianojuhuaj. Naa cua 
miiniuucuatej, puetunu Egipto jiyajinia 
quijiaca taucuacajanaari niishiriquiano 
janiyari Camarnujuanaa cutarani. 
Israelcuajinio caneno pueyari naacua 
suhuoronuuquiaari jiyareta Naatunacu 
shoniniacu caminia shuriuquiumia. 
5 Jiyacaritij, camarnu Faraoonri numoo
tesaaquiaari Israelcuajinio caneno 
pueyari tari mashirii. Naacuatej, 
camarnu Faraoon, jiyaniijianucuara na 
jiyatesano narta taucuacajaajanio, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 6 Jiyacarijia ritiatej, camarnu 

Exodo 14 
nojoriiri na niishiriojonu jataquiaari. 
Tama nojorijiaarijia naa 
sequetooreequij: “¿Casaara naa pa 
moserucuaani naa pa cartenura cuno 
Israelcuajinio caneno pueyaniquitij? 
¿Canapuetucua quiarijia puera poonijio
reni?” 
Faraoonri nera poonijionaa seerataree 
ritia nojori jeenucuanura na paraa 
miaquejonuucua na rucuanejotajaru. Na 
soldadohua jiyataqueejaariuhuaj. 
7 Faraoonri seisciento socua 
maniniuquiocua na jiitiasano na 
rucuanejotaruhuajiniji saquiriojoquiaari. 
Socua puetunu Egipto jiyajinia quijia 
rucuanejotajaruhuajanaa 
jiyataquiaarijaariuhuaj. Puetunu 
jiyaniijianucuara na jiyatesano narta 
taucuaca na serotaquiaariiri, tii cuno 
pojori neteyotanura. 8 Pueyasoori 
jiyacari Faraoon jiuujia tojeree. Na 
juaatiriiri Israelcuajinio caneno pueya 
neteyotanuucua na quiojonura. 
Faraoonri maja quenaaja na niishiriojo
nu quiriquiaa taa Pueyaso jiyateree na 
saquiriojosano pueya jiyanohua na 
cumaacata cuno Egipto jiyajinijini. 
9 Egipto jiyajinijinio taucuacaari saaja 
Israelcuajinio caneno pueya 
neteyotanuucua quiojoquiaari. Cuno 
taucuacaari naa quiojoquiaari na 
rucuanejotaruhuajiniatej saa caballohua 
jayotacaja, socua pueyajaajanio saa 
caballohuaracaja. Israelcuajinio caneno 
pueya coquetuseequiaari Naatunacu 
shoniniacu caminia shuriuquiumiaari. 
Cunoori Pi-hahirot shuriucua, Baal-zefoon 
tacoji tee nojori quiriquiaa na 
suhuortucuajiniacuajani. 10 Israelcuajinio 
caneno pueya jaara Faraoon niquiquiaari 
na soldadohuata nojoriicua niyano, 
jiyanohua shiriiquitiuriiri. Jiyacaritij, na 
puerenuta Pueyaso martetureeri. 11 Nojoriiri 
jiyacari naa sequeree Moiseestej: 

70 

—¿Majateeri jamaca quiniu Egipto 
jiyajiniani? ¿Casaara niya cariiquia 
jiyajinia canaa quia 
jiyataarucuaacuaraaranij, niya canaa 
quia moquijianurani? ¿Casaara naa 
naquiya canaa quia miitiareecuaani? 
¿Casaara canaa quia mashiquiriucuaa 
Egipto jiyajinijinij? 12 Canaacuajaari 
cunora naa quia sequeja Egipto 
jiyajiniaja canaa quishacarini: “Canaa 
quia tarinitiare. Nareja canaa quia 
niquiri. Canaa poonijioreeraj naajaa nio 
taucuacara. Maniniacuajaari poonijiote
sano pueya canaa quiniuria. Sesa 
cutaraari cuno, cariiquia jiyajinia 
moquenuununiqui.” 
13 Moiseesri naa riucuaree pueya: 
—Tuma quiriquiano jiyaninioj. 
Cunojuanaari pa paraa nia niquiniu. 
¿Niaatucua quiari naataja na pacutero
hua niquiniuhuacuaraj? Nioojia nia 
cumaquiri. Quiarijia nia niatasureeraj 
taa Pueyaso miiniutianiya quiarijia pa 
paraani. Niojuacuajaari pa paraa 
tacunutaniya pocuaji. Majaari socua nia 
pacutenu quiniutianiya niquiniunioj. 
14 Majaari najuhuana puereconu. 
Pueyasojuanaacuajaari pa niti pa paraa 
moquiniutianiya. 
15 Jiyacaritij, Pueyasoori naa Moisees 
sequereequij: 
—¿Casaara nia maseya cua naacunura 
niajaniya? Quiarijia quia sequere 
Israelcuajinio caneno pueya, cuaara 
ritia canujuucuatuura. 16 Quiajaniya 
saniniuujia, shoniniacu caminia caco 
quia shiitiore quia nataca caminia quia 
raquitianura, noojiajinia joojeecaaco 
pueya niuuniuria caminia taquijiria. 
17 Janiyari saniniuujia cuno Egipcio 
taucuaca juaatiniutianiya jiyanohua 
niaacuarani. Naacuatej nojoriiri 
joojuashiquio caminia jiuujiaaco nia 
nuhuajiniutianiya juucua. Jiyacaritij, 
janiyari cuno Faraoon moquiniutianiya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 71 
cua cumaacata cua miishano casaatani, 
puetunu na soldadohuajanaa, puetunu 
caballohua jayotasano 
rucuanejotaruhuajuhuaj, puetunu nojori 
caballohuajanaanio. 18 Janiya jaara naa 
cusojuare Faraoon caminia jiuujiajinia, 
puetunu na pueyatajanaatej, jiyacaritij 
Egipto jiyajinia cureeno narta 
taucuacaari niishiniutianiya janiyaja
naari Camarnujuanaa cutarani. 
19 Jiyacaritij nojori puetaano Pueyaso, 
cohuaja najacajaajanio, nojoriiri 
pacuquiaari. Pueya paramaji 
nujuatuseeri. 20 Naacuatej cohuaja 
najacaari maninia cuno querajaa pueya 
maanu tajiniocoma nujuatuquiaari. 
Egipcio taucuacara, cuno najaca 
nujuanoori tojetaarucuajanaa jiyanohua 
ninishiqui quiquiaari. Saniniuujia, 
Israelcuajinio caneno pueya 
cuhuataquiaariirijia. Naacuatej, Egipcio 
taucuacaari maja na naata coquenu 
quiquiaari Israelcuajinio caneno pueya 
puetunu cuno niucuajanaa. 
21 Jiyacaritij, Moiseesri shoniniacu 
caminia caco shiitioree na numatu. 
Naacuatej pananu muetasamaji, 
Pueyasoori paratu piyarojoteree 
jiyanohua puetunu cuno niucuajanaa. 
Naa paratu piyarojonuucua jiyanohua
tej, caminiaari raquitiiquii. Pueyasoori 
naa raquitiaquiaari caminiatej maninia 
na sacuanetanura. 22 Cuno niucuajani 
pueyari naacua tojetaarucuajanaa 
joojuashiquio niuuquiaari caminia 
taquijiria. Mohuacaari juhua sohuaca 
nujuariquiaa pueya miaquetajaacuara, 
nojori muenecaacuaranio. 
23 Jiyacaritij, puetunu caballohuajinia 
neteyotanuujua Faraoon soldadohua, 
puetunu caballohua jayotasano Faraoon 
rucuanejotaruhuajanaanio, puetunu 
cuno taucuacajanaari caminiajinia 
tiuquitiaquiaari juhua catecara. 
Israelcuajinio caneno pueya 

Exodo 14 

nuhuajitiuyareeri joojeeca caminia 
jiuujiaaco. 24 Shusha juhuaquenu 
panishacari, Pueyasoori cohuaja mani 
najacajiniji Faraoon soldadohua niquirii. 
Jiyacari cuno taucuaca tojetereeri. 
Naacuatej tama nojorijiaarijia cushitii
quiaari. 25 Pueyasoori nojori caballohua 
jayotasano ruhuanejotajaruhua cashacu
cua ruparequetereejuhuaj. Naacuatej, 
majaari tari socua nojori naata 
quiriquiaa neteyotanu Israelcuajinio 
caneno pueya. Naacuatej, cuno 
taucuacaari naa sequetureequij: “¡Nio 
Israelcuajinio caneno pueya pa tarinitia
re neteyotanu! ¡Ritia pa riujiuuriohua! 
¡Camarnu Pueyasojuanaari 
Israelcuajinio caneno pueyacuaji tacuya! 
¡Naacuatej nojuajanaari pocua saneree!” 
26 Pueyasoori jiyacari naa sequeree 
Moiseestej: 
—Quia numatu quia shiitiore caminia 
caco. Cua raquitiasano mohuaca quia 
cajitiriohua cuno Egipcio taucuacaacua, 
naajuhuaj, puetunu caballohua 
jayotasano 
ruhuanejotajaruhuacuajuhuaj, noo 
pojoriicuajuhuaj saa 
caballohuaracajatej. 
shiitioree caminia caco. Jiyacari shusha 
cuhuateriquiaari. Mohuacaari jiyacari 
na quiquiojinia cajiquiuhua juhua 
juhuanoraja. Naa cuno Egipcio taucuaca 
riujiuushacariuhua nojori 
nuhuajiuhuara juucuatej, saaja mohua
ca naacuturohuari. Mohuacaari juhua 
nojori miaquee, ¡coo! Pueyasoori naa 
cuno Egipcio taucuaca puecooquiaari 
shoniniacu caminia jiuujiajiniatej. 28 Naa 
moo cajishacariuhua na quiquiojiniohua 
juhua juhuanohuarajatej, puetunu 
caballohua jayotasano 
ruhuanejotajaruhuajanaa nucuquiaariiri, 
naajuhuaj, puetunu saa caballohuaraca 
taucuacajuhuaj, puetunu 

27 Naaratej, Moiseesri na numatu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 14 – 16 
soldadohuajanaanio teyonu 
pojoritiucuaja Israelcuajinio caneno 
pueya nuhuajiquiaari joojuashiquio 
caminia jiuujiaacocuajani. Naacuatej, 
majaari quenaaja niquiriyatu Faraoon 
soldado cureenu quiquiaari saminio. 
29 Israelcuajinio caneno pueya saniniuu
jia, puetunu nojorijianaari juhuajaniya 
joojuashiquio niuutiaquiaari caminia 
jiuujiaaco. Raquitiinio mohuaca raquiiri 
nojori miaquetajaacuara, nojori 
muenecaacuara nujuariquiaa. 
30 Cuno juuca, Pueyasoori naa 
moquiquiaari cuno Egipto jiyajinijinio 
taucuacatej. Naacuatej, Israelcuajinio 
caneno pueyari puetunu cuno caminia 
casacaacojuanaa niquiquiaari Egipto 
jiyajinijinio macunucua. 31 Naa nojori 
niquiniuucua Pueyaso miishano 
jiyanohua na cumaacata cuno Egipto 
jiyajinijinio taucuacatej, nojoriiri 
naacua Pueyaso 
maniniuhuaqueetaquiaarina puerenuta. 
Naacua Pueyasoocua tiuutiuriiri, na 
jiyaraajia Moiseescuajaajanio. 
 

Pianacu mohuacajiniji pohuatasano 

 15  22 Na nuhuaji, Moiseesri cuno 

Naatunacu shoniniacu caminia 
shuriucuaji jiyataquiaari puetunu narta 
Israelcuajinio caneno pueyajanaa Sur 
jiyanishano cariiquia jiyajiniara. Cuno 
jiyaaco rucuanetuquiaari jiuujianaraca 
juucaari. Majaari quenaaja na riuriata
tunu quiquiaari mohuaca. 23 Nojori jaara 
tiuquiijioseequiaari Mara jiyanishano 
cuarimia, nojoriiri maja na naata ratunu 
quiquiaari cuno mohuaca pianacu na 
quiniuucua. Nojoriiri naacua cuno 
nojori quishaqui jiyaniquiquiaari 
“Mara.” 
24 Jiyacaritij puetunu pueyajanaari 
Moisees riushujiutiaree. Naa Moisees 
nequesotaturee na juaaniutia: 
—¿Casaa pa ratiuyarinitioj? 

Tii nojori quishacari, Pueyasoori 

72 
25 Moiseesri jiyacari Pueyaso maseree 
Pueyaso naacunura nojuaja. Pueyasoori 
jiyacari na niquitirii jocoma teeja 
jiyasocua. Moiseesri na shushiriataree. 
Mohuacajinia na jaratareeri. Mohuacaa
ri shoquequee. 
pueya nacasuree. Nojori na saniniuria, 
nojuajaari nojori rootaree nojori 
tojiniuria na sequesano. 26 Naa nojori 
sequereeri: “Cua tojitiuri. Niaa jaara nia 
Camarnujuanaa nia Pueyaso sequesano 
tojijia quiri, cunoori maninia. 
Naajuhuaj, niaa jaara maninia miijiaca 
quiri taa cua paniyacuajani, naajuhuaj 
nia miishacari niaarano cua sequesano, 
nia tojishacari niaarano cua 
naajiojuhuaj, naacuatej, janiyari 
cunoocua nia jiuujiaariquianoni. 
Majaari niaacua cua jiyaronu quiniutia
niya noo cusonu, teyonu cusonuta 
naquiya cua miiquianucuaa Egiptojinia 
quijiaca taucuacacuajani. Janiyajanaa
cuajaari nia Camarnujuanaani, nia 
naarajonatuhuaj.” 
27 Na nuhuaji, puetunu Israelcuajinio 
caneno pueyajanaari Elimjinia 
tiuquiijioseequiaari. Cuniquini, mohua
caari doce cuhuocojiniji pacaretacojua, 
jaatecoriquiaari. Tii 
nujuaturiquiaajaariuhuaj setenta juhua 
sacamanaja niquishano “datiles” 
jiyanishano. Puetunu Israelcuajinio 
caneno pueyajanaari cuno mohuaca 
jaatecojua shuriucua suhuorojotaqueya 
teetejoseequiaari. 
 

Manaa jiyanishano Pueyaso 
tinishano jiyocuacaanuji 

 16  1 Na nuhuaji, puetunu 

Israelcuajinio caneno pueyaja

naari Elim jiyanishanojiniji quiaquiaari. 
Sin jiyanishano cariiquia jiyajinia 
tiuquiijioseeri. Cuno Sinni, cunoori 
Elimta Sinaii tuhuananu tajiniocoma. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 73 
Sinjinia nojori tiuquiniu juucani, 
cunoori tari quiriquiaa segundo raca 
quince juuca nojori mashiniujiniji 
Egipto jiyajiniji. 2 Naa cariiquia jiyajinia 
Israelcuajinio caneno pueya quishacari
tij, puetunu nojorijianaari Moisees, 
tarajanu Aaroontaja cojiritiaquiaari 
juaaniu. 3 Naa na sequetujuaari: 
—¿Casaara Pueyaso 
cusojuanuyaquiquianu puetunu 
canaajanaa Egipto jiyajiniaja canaa 
quishacarini? Tii canaa quishacarijia, 
canaari shu capiquiucua miaquenuucua 
cajitiujia juhuajaniyani. Canaari na 
tooquiojuani. Quiarijia saniniuujia, 
Moisees, Aaroonnaa, ¿casaara niyara 
puetunu canaajanaa nia jaatiarucuaari 
canaa nia cusojuanuunura nio cariiquia 
jiyajinia canaa miaajenutani? 
4 Camarnu Pueyasoori jiyacari naa 
sequeree Moiseestej: 
—Janiya jiya cajiniocuaji miaquesano 
tininiutianiya puetunu nio pueyaraja
naani. Quiarijianij, nio cua sequesano 
nia tojiri: Pueya cuaara puetunu 
juucajanaa rerateera saa cuno juucaja 
na miaquetusocoriquiano. Janiyari 
naacua quiarijia nio pueya 
niatanutaniyani: canapueteja nojoriria
no cua sequesano tojijiaca cutarani, 
saniniuujia teyonu pojoritijia na 
rejetejacani. 5 Nio nia niishirijuhuaj: naa 
puetunu juucajanaa nia reratejonu 
niaarano cua tinishano miaquesanotej, 
niocua sexto juucajinia socua queraatia 
reratere coteenu nia reratejosanojiniji. 
6 Naacuatej, Moisees, tarajanu 
Aaroonjaajanio, nojoriiri naa 
sequequiaari narta pueyatej: 
niishiniutianiya Pueyasojuanaacuajaari 
cuno, Egipto jiyajiniji nia jaatiacanoni. 
7 Niaari tariqui niquiniutianiya Pueyaso 
shacantuuca cumaaca. Nojuajanaacua
jaari nocuara nia rimiaaquenu 

—Quiarijia nio tenacarini, niaari 

Exodo 16 

tojiriucuaa. ¿Canapuetejaara canaani 
naa nia miaajenuta canaa nia 
juaaniuriatej? 
8 Moiseesri socua naa pacutequiaari 
narta pueya sequenutej: 
—Pueyasoori nio tenacari pa niquitio
nutaniya shu pa miaquesocoriquiano. 
Tariquiicuaji saniniuujia, jiyocuacaanuji 
pa miasocoriquiano tininiutianiya 
queraatia casaa pueraari. Nojuajanaa
cuajaari nocuara nia rimiaaquenu 
tojiriucuaa. Niaari najuhuana canaa 
juayacujua. Naa nia juaashacari 
canaatej, majaari canaa nia juaaniu. 
¡Niaari Pueyasojuanaa juaya! 
9 Na nuhuaji, Moiseesri naa tarajanu 
Aaroon sequereequij: 
—Puetunu parta pueyajanaa quia 
numootere miji nojori rerejonura 
Pueyaso tacoji. Pueyasojuanaacuajaari 
nojori juaaquiosacari nojori rimiaaque
nu tojiriucuaa. Nocuaji nojori cuaara 
quiarijia Pueyasojuanaa sequesano 
tojiiria. 
10 Aaroon numootejosacarijia puetunu 
narta pueyajanaa, nojori niquitiasacari 
cariiquia jiyajiniara, canashiyaquiji 
Pueyasojuanaari juhua shacantuuca 
cohuaja najaca muetaquiaari. 11 Jiyaca
ritij, Pueyasoori Moiseescua pocuaree. 
Naa na sequereeri: 
12 —Janiyajanaari nio Israelcuajinio 
caneno pueya rimiaaquenu tojiquiaani. 
Quiarijianij, puetunu nojorijianaa naa 
quia numootere quiria: “Quiarijia nio 
tenacarijianij, niaari shu miaquenutani
ya. Tariquiicuaji saniniuujia, niaari 
jiyocuacaanuji cua tinishano casaa 
tooquionutaniyacujua. Niaari naacua 
cua niishiniutianiya janiyajanaari nia 
Camarnuni, nia Pueyasotuhuaj.” 
13 Cuno tenacarijianij, juhua joojee 
niquishano nuhuacaari nojori 
suhuortucua shocua tamuetooquiaari. 
Tariquiicuaji saniniuujia, puetunu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Nioori nia miaquesocoriquiano, 

Exodo 16 
pueya suhuortucua shocuajanaani, 
shiijiaaca shushiquiaari cohuajata 
mariquiaa. 14 Shushiquia 
joojequetasacari, miaquesano casaa 
juhua juhuariiniojua niquishano 
cohuajata jiya caco mariquiaa. 15 Pueya 
jaara na niquiquiaari, tama 
nojorijaarijia naa sequetoojua: 
“¿Casaateja cunoni, naa 
niquishanoniquitij?” Naa sequetujuaari 
nojori niishiyaquiniuucua casaatenojoni. 
Naacuatej, Moiseesri naa nojori 
sequeree: 
Pueyaso tinishano jiyocuacaanuji. 
16 Quiarijianij, nioori Pueyaso sequesano 
nia miishocoriquiano. Naa sequeyari: 
“Puetunu niajaniyajanaa cuaara 
rerateera saaja cuno juucaja nia 
miaquesocoriquiano nia panishano. 
Maninia naa nia miiritij. Niaacuajaari 
niishiya taa pueyate niajaniya tama nia 
suhuortujiniajaajani. Niquiriyatu 
pueyano miaquesocoriquiano cuaar 
quiiria querajaa suhuoco mishaja.” 
17 Pueyari naa miitiuquiaari taa 
Pueyaso sequequiaari nojori miiniuria
cuajani. Noojiaqueyari queraatia 
reratequiaari, naajuhuaj tamasacaari 
secaja reratequiaariijia. 18 Naacuatej, 
cante queraatia reratequiaarini, maninia 
na miatuquiaariiri, 
puequemaquiaajanaari. Naajuhuaj, 
teyonu pojoriti secaja reratequiaarinijia, 
maninia na tootiuquiaarijariuhuaj. 
Puetunu pueyajanaari naa reratetujua 
saaja cuno juucaja nojori miaquesocori
quiano. 
19 Na nuhuaji Moiseesri naa 
sequequiaari pueyatej: 
—Majaari nia miaquesano 
juuraacuaca cojiritiaconu tariquiria. 
20 Saniniuujia noojiaqueyari maja na 
tojitiuniu quijia Moisees sequesano. 
Saaja nojori miaquesano juuraacuaca 

74 

cajiritiacoquiaari tariquiriaari. Naa 
nojori racatasanoori porohuashiquiaari, 
mocuaatia jaanureeri. Moiseesri na 
sequesano tojiyashijiaca juaarii. 
21 Naacuatej, tariquiicuaji pueyari 
saaja cuno juucaja na miaquesocoriquia
no reratetujua. Pananu jaara jaquiaari, 
nasa na jaratasacari, cuno casaari 
mohuaqueja pananucari. 22 Jaara 
juhuaquequiaari viernes juuca, 
Israelcuajinio caneno pueyari cuatro 
suhuoco mishaja reratequiaari cuno 
manaajiniji puetunu niquiriyatu 
pueyanorajanaa. Jiyaniijianucua 
niquishacari naa narta pueya miishano
tej, Moisees pohuatanuucua 
quiojoquiaariiri. 23 Moiseesri narta 
pueya jiyaniijianucua na jiyatesano 
pueya riucuaree maninia saaja. Naa 
nojori sequereeri: 
—Taaquiriirinij, pueyacuaja maninia 
miya. Pueyasojuanaacuaja naa sequeru
cuaa naa na pueya miiniuriatej. 
Maniniacuaja nojori miishano. 
Tariquiicuajaari saabado, samaatenu 
juuca, Pueyaso timitianu juuca. 
Pueyasojuanaacuajaari Seeptimo 
juucajinia samaatequiaari casaa 
puetunu nia majeetejosocoriquiano 
casaajanaa nio juucara. Naajuhuaj, nia 
capijiore puetunu nia panishano 
quiarijiara. Niocua maninia nia 
curosano cajitijiotare tariquiaria. 
24 Nojoriiri naa miiquiaari taa Moisees 
sequequiaari nojori miiniuriacuajani. 
Cureeconu racatatuquiaari tariquiriaari. 
Saniniuujia majaari na moqueconu 
quiquiaari. Majaari na porohuashiniu 
quiriijiuhuaj. 
saabado juuca quiojoquiaari na 
suhuortucuajiniji na miaquesocoriquiano 
reratenuucua. Majaari manaa na riuriatatu
nu quiquiaari. 28 Naacuatej, Pueyasoori naa 
sequeree na Israel pueyatej: 

27 Saniniuujia noojiaqueya pueyari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 75 

—¿Niaateeri nia miishocoriquiano 
cua sequesano rejeteya saajaruhua, nia 
racatasocoriquiano cua sequesanotej? 
30 Naacuatej, Israelcuajinio caneno 
pueyari seeptimo juuca samaatequiaari 
puetunu semaanajiniajanaa. 
31 Israelcuajinio caneno pueyari 
jiyocuacaanuji Pueyaso tinishano casaa 
jiyaniquiquiaari manaa. Cuno, manaa 
jiyanishanoniqui, juhua rujuaura 
sohuajajau mojoriquishano quijiaari 
samiyatujinia tacarojotasano. 
32 Na nuhuaji, Moiseesri naa caminiu
jiuquiaari Pueyaso sequesano nojuaja 
narta pueyaratej: 
—Nioori Pueyasojuanaa sequesano 
niaarano: “Querajaa suhuoco mishaja 
nia taquitiare cuno manaajiniji nia 
racatasocoriquiano. Cuno cuaara quiiria 
niaacuajinio caneriquiano pueya 
niquishocoriquiano, casaa cua 
miatequiaari niajaniyani cariiquia 
jiyacumaji nia shocotejosacari queraatia 
marijiani cua mashiquiniu nuhuaji 
niajaniya Egipto jiyajiniji.” 
33 Tamacari Moiseesri naa sequeree 
tarajanu Aaroontej: 
—Querajaa suhuocorau mishaja quia 
taquitiare cuno manaajiniji. Quiocua 
patacojinia na mishinirinioj. Quiaari na 
nuhuaji Pueyaso Quishaquijianaa 
niatareequinioj. Cuaara tii racateera 
pueyaracaanura, niaacuajinio 
caneriquiano pueya niishishocoriquiano 
pueyaracaanu. 
34 Aaroonri manaa niataquiaari cojee 
tacoji Pueyaso Quishaquijianaa tii na 
quiniuria pueyaracaanu taa Pueyaso 
sequequiaari Moiseescuajani. 
35 Puetunu Israelcuajinio caneno 
pueyajanaari cuarenta marijia 
miatuquiaari manaa. Nojoriiri saa 
cunoocuaja naataquiaari cuaara 
tiuquitiushiiquiaari nojori jiyarano 
Canaan jiyajiniajaatijiaj. 

 

Exodo 16 ,  17 

Saajiajiniji mohuaca pacaretasacari 

 17  1 Puetunu supuetana 

Israelcuajinio caneno pueyaja
naari Sin jiyanishano cariiquia jiyajiniji 
quiojoquiaari. Naa jacaria 
quenaacotuquiaari nojori 
jiyajiniaranoori taa Pueyaso 
puetaquiaari nojoricuajani. Naa 
pueyaracaanu nojori rucuanenu 
nuhuajitij, Refidim jiyanishanojinia 
tiuquiijioseeriuhua. Mohuaca jiyaquiiri 
quiriquiaa. ¿Pueyatucua casaa shipiniri 
na ratusocoriquianoni? Shaaqui. 
2 Naacuatej, pueyari Moiseescua 
niquiaari. Naa na riushujiutiatureeri: 
—¡Mohuaca canaa quia raatojore! 
Moiseesri saniniuujia naa cuno pojori 
riucuareequij: 
—¿Casaara naa nia mosecoya mohua
ca nia masenura janiyacuaani? 
¿Niaateeri Pueyaso rerequeteyaruhua, 
taa soj? 
3 Pueyari seetanujuanaa jiyacari 
jiyamuecoriquiaa. Cunora Moisees 
riushujiutiatureeri. Naa na sequetu
quiaariiri: 
nu Egipto jiyajinijicuaraarani, canaa 
quia cusojuanuusocoriquiano canaa 
niquiohuataja, puetunu canaa 
seyajaajanio? ¿Naatejaaratej? 
secojoree. Naa na sequereeri: 
Pueyasonaa? Socua cua jacutunutaniya 
saitiaari. Janiyari cusotashuyareecujua. 
5 Pueyasoori naa riucuaree Moiseestej: 
—Noojiaqueya pueyajinijinio jiyanii
jianucuara cuaara quia cojiiria saajiaa
cua nojori quia puetasacari. Majaari 
quia nataca cartenu. Quiocua na 
cacareja, teyonuta quia piquianu Nilo 
moocuajani nanacara na jatanura. 
¡Ritiatej, tarishiyarohuacuaraate! 

4 Jiyacaritij, Moiseesri Pueyaso 
—¿Taa cua miyacuaa nio pueyani, 

—¿Casaara canaa quia mashiquiquia

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 17,   20 
6 Janiyari Horeb tuhuananuucua quia 
sashiyani, puereetuuca saajiaacua. 
Quiaa jaara cuno saajia piri quia 
natacata, mohuacaari pueya ratusocori
quiano shoonutaniya tiji. 
Moiseesri naa miiquiaari Israel pueya 
jiyaniijianucua niquiara, taa Pueyaso 
sequequiaari na miiniuriacuajani. 
7 Naacuatej, pueya riushujiutianuucua 
nojuaja, Moiseesri nojori quishaqui 
jiyaniquirii Meriba. Masata na 
sesojoquiaarijaariuhuaj, cuno pojori 
taacanuunuucua Pueyasoocuaji. Pueyari 
naa sequetujua Pueyasoocuaji na 
taacanuutuucuatej. “¿Pueyasotee niya 
pata quiyajaarani?” 
 

Diez rupaa Pueyaso sequesano 

seetanujuanaa na pueya 

tojishocoriquiano 

 20  1 Na nuhuaji, Pueyasojuanaari 

pocuaree. Puetunu niojuanaari 
na sequesano Israelcuajinio caneno 
pueya tojishocoriquiano: Naa sequeree
ri: 2 “Janiyajanaari nia Camarnuni, nia 
Pueyasotuhuaj. Janiyajanaacuajaari nia 
mashiquiquiaari Egipto jiyajinijini, 
teyano jiyajinia seya nia quiquiaaricua
jani, jiyareta poonijiotesano pueya. 
3 “Majaari casaa jiyatenu tama nia 
pueyasohuarajaaja cua niti nia 
shocotenura janiya. 
4 “Majaari nia timitiasocoriquiano nia 
pueyasora shipininiu casaa juhua jiya 
cajiniocua quijia niquishano, juhua 
jiyocua quijia niquishanojuhuaj, juhua 
shoniniacu caminiajinia quijia niquisha
no casaanio. 5 Majaari naa nia shipinijio
sano casaacuara jacamanutej nia 
timitiasacari cuno casaa. Janiyajanaa
cuajaari nia Camarnu Pueyasoni, saa 
neraja nia panijia Pueyasotuhuaj. 
Janiyajanaari noo pojori queya 
saniitioriquianoni, cua paracaajiaca sesa 
pueyatej. Janiyari naa saniitioriquiano 

76 

cuno cua paniyaquijiaca pueya 
niquiohuani, na jiuhuajuhuaj, na jiuhua 
niquiohuajaajanio. 6 Saniniuujia, 
janiyari jiyanohua cua paniniutia 
maninia miiriquiano cua panijiaca 
pueyani, pueyaracaanu nojoriicuajinio 
caneno pueyajaajanio. Naa maninia 
nojori miiriquianonijia, nojoririano cua 
sequesano tojijiaca nojori quiniuucua. 
7 “Majaari cua sesa jiyaniquiniu nia 
sapojonura niarta pueyano. Janiyaja
naacuajaari nia Camarnu Pueyasoni. 
Janiyari najuhuana cua sesa 
jiyaniquijiaca pueya saniitioriquianoni. 
8 “Naajuhuaj, saabado juuca nia 
niishiriojoriquia saa quiriaja nia 
jiyatenura cuno juuca. 9 Puetunu 
semaana seis juucajiniajanaa nia 
miiriquia puetunu nia poonijiosanojua
naa. 10 Saniniuujia, saabadoori samaate
nu juucaaja. Nia Camarnu Pueyaso nia 
timitiare cuno juuca. Majaari tojetaaru
cuajanaa cuno juuca poonijionu. 
Naajuhuaj, majaari cuno juuca quia 
niyanu poonijiotenu, quia niyatu, 
quiarano poonijiona pueyano, quia tiaco 
quiara pueraquena maaji soj. Naajuhuaj, 
majaari cuno juuca quia cuhuariquiaji
nia quia poonitijiosano juyaca pooniti
jionu, quia tiacajinia quijia 
tahuejaajanio. 11 Niaacuajaari maninia 
nio niishiya: Pueyaso cortanijiosacari 
mijiria puetunu nia niquishanojuanaani, 
nojuajaari seis juucajinia shipinijio
quiaari jiya cajiniocua, nio jiya, 
shoniniacu caminiajuhuaj, puetunu 
shoniniacu caminiajinia quijiaca 
casaajaajanio. Naa na poonijionu 
nuhuajitij, Pueyasoori saabado juucaji
nia samaatequiaari. Naacuatej, Pueyaso
juanaari puetunu cuno saabado juucaja
naa jiyatequiaari samaatenu juucara. Na 
juucara na jiyatequiaariiri. 
12 “Nia que tojijia nia quiriquia, nia 
nucua tojijiajuhuaj. Niaa jaara naa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators canunuujua. 

77 
maninia miijiaca quiritij, nia Camarnu 
Pueyasoori pueyaracaanu rishijiacara 
nia jiyatenutaniya mijiria nio na 
niquitiosano jiyajiniani. 
13 “Majaari quiarta pueyano monu. 
14 “Majaari quiarta pueyano niquiocua 
15 “Majaari nohuasenu. 
16 “Maja quiarta pueyanoocuara 
coriaacojonu. 
17 “Majaari quiarta pueyano tiaacua 
jiaatianu. Majaari necocuaacua 
jiaatianujuhuaj. Naajuhuaj, majaari na 
poonijiotesano pueyanoocua jiaatianu, 
nera pueraquena maajiicuajaajanio. 
Majaari na burroocua jiaatianujuhuaj, 
puetunu na jiitiasano 
casaacuajuhuanajaj.” 
 

Israel pueya pueresacari Pueyaso 

18 Puetunu Israelcuajinio caneno 
pueyajanaani, Sinaii tuhuananu cari 
nojori quishacari, puetunu nojorijianaa
ri jiyanohua miacana majacunu 
niquitiuquiaari, jiyanohua miacana 
nunujunujaajanio. Puetunu nojorijianaa
ri shiriiquitiuquiaarijuhuaj Pueyaso seya 
trompeta jonenenuunu nojori tojishaca
ri. Jiyaconaja Sinaii tuhuananuuri 
najacata mishiquiiquiaarijuhuaj. 
Puetunu Israelcuajinio caneno pueyapue 
puerenuucua, puetunu nojorijianaari 
tucuaji naata shootiariquiaa. 
19 Naacuatej, puetunu nojorijianaari 
Moisees sequeturee: 
—Quiajaniyajanaa mariqui canaacua 
tequejore. Canaacuajaari quia sequesa
no tojiniutianiyani. Maja cutaraari 
canaa paniniu Pueyasojuanaa pocuanu
ra canaacua, canaa mariqui 
cusonuuquee socuani. 
20 Jiyacaritij, Moiseesri naa nojori 
riucuaree: 
—Maja puereconu. Pueyasocuajaari 
niya niaacua muetaree na niatanura 

Exodo 20 ,  21 

niajaniya taa nia miiquionutaniyani 
nojuajanaa nia tojishacari. Niaa 
jiyoteeri naacua na puerejaca quiniutia
niyaquij, maja socua sesa nia miijionu
ra. 
21 Naa Israelcuajinio caneno pueya 
shiriiquitiuniuucua, Sinaii tuhuananu 
shootiaturiquiaa tucuaji naataari. 
Jiyacaritij, Moiseesri nojori niquiara 
tacaquiaari Sinaii tuhuananuucua 
ninishiqui, tee Pueyaso quiriquiaacuaja
ni. 
 

Sesa miijiaca cuaara sesa na 
miiniuucua namishiyarajuhuaj 

 21  12 Moiseesri socua caminiujiu
 
quiaari Pueyaso rootasano 
naatej: “Pueyano jaara narta pueyano 
piri casaata, pinianu jaara cusotaare 
cuno piyashi, na pinia cuaara mosaaria
juhuaj. 
17 “Cante na que, na nucua 
shimiojojua sesa rupaajiniani, naa 
sacuaraatia miijia cuaara mosaaria. 
22 “Naajuhuaj, pueyano 
quiaquetoosacari, niquiriyatu nojorijini
jinio jaara manajaracaacua cutere, cuno 
manajaraca jaara sesateere, nocua 
cutena cuaara na cumaneecajiniji 
niquitioora sesateeno maaji niyaca, taa 
cumaneeca na maseyacuajani. Naa 
nojori jeecatoonu cuaara quiiria 
pueyamaanu nequesoreenaa niquiara, 
taa cumaneeca nequesoreenaa sequeree
cuajani. 23 Saniniuujia, maaji jaara 
mueya na sesateenuucua cusoyare, 
nocua cutena cuaara mosaariajuhuaj. 
24 Naajuhuaj, cante narta pueyano 
namijia cocuaretareecuaani, na namijia 
cuaara cocuaretasaariajuhuaj. Cante 
narta pueyano quiaja shaatareecuaani, 
na quiaja cuaara shaatasaariajuhuaj. 
Cante narta pueyano 
juaashiquiatareecuani, nojuaja cuaara 
juaashiquiatasaareejuhuaj. Cante narta 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 21,  22,   24 
pueyano niohuaca rashiquiareecuani, 
naa miinia niohuaca cuaara 
rashiquiasaariajuhuaj. 

 22  28 “Majaari Pueyaso sesacanu. 

Naajuhuaj, majaari quiarta 

pueya camarnu sesacanujuhuaj. 
29 “Naajuhuaj, majaari nia tarishiniu 
puetunu nia nataacuacajinijinio 
quiriano niquitiojonu, shoqueeca vino 
caacajinijiniojaajanio. 
“Niocua nia jiyapueranuhua niquitio
joriquia quiriajuhuaj.” 
 

Pueyaso sequesano seetanujuanaa 

na miishocoriquiano 

 24  1 Pueyasoori naa sequequiaari 

Moiseestej: 

—Quia tarajanu Aaroon miji cucua 
quia tacataare, cuno querajaa necohua
jaaja, Nadab, Abihuunio. Cuno 
Israelcuajinio caneno jiyaniijianucuara
no quia jiyatesano setenta pueya cuaara 
quia cojiiriajuhuaj miji cucua quia 
tacasacari. Niocua tucuajijia cucuara 
mojequetacosee. Majaari cua cateconu. 
2 Saaja quiajaniyacua cucua catecanore, 
Moiseesnaa. Quia cojiniaa saniniuujia, 
nojori cuaara cucua cateconuyaquiiria. 
Quiarta pueyamaanu saniniuujia, 
puetunu nojorijianaa cuaara pootia 
jateera na quitiushaqui. 
3 Naa Moisees pocoojonu nuhuaji 
Pueyasotatej, narta pueyacua tacateya
rohuari. Nojuajaari narta pueyara 
caminiujiushuhua Pueyaso sequesano 
nojuaja nojori miishocoriquiano. 
Puetunu pueyajanaari naa Moisees 
riucuaturee: 
—Naacuaaquiniatejaj, puetunu 
canaajanaacuaja naa miiniutianiyani taa 
Pueyaso sequeree quiajaniyacuajani. 
4 Jiyacaritij, Moiseesri puetunu 
Pueyaso sequesanojuanaa nojuaja 
naajiotaree. Cuno tariqui jiyanohua 
tariquiicuaji saniniuujia, Moiseesri 

78 
jiyareta cuno Sinaii tuhuananu pajama 
juhuacuquiaari doce saitia. Sairi naa 
doce quiquiaari saaquiano Israel 
niquiohua quiniuucua doce. 5 Naa 
Moisees juhuacunu nuhuaji saitiatej, 
noojiaqueya narta Israelcuajinio caneno 
mashiquiori jiyaramiquiriiri, nojori 
puecoonura juyaca Pueyasoocuara 
nojori catijiasocoriquiano Pueyaso 
niquiara miaquesocoriquiano. Nojoriiri 
naa miiquiaari Pueyaso jiyanooniuria 
nojoritij sesa nojori miishanojiniji. 
6 Moiseesri coshijinia reratequiaari 
juyaca nanaca. Naa na reratenu 
nuhuajitij, na cajiniocuarataquiaariiri. 
Tanacu shiijiotaree seya catijiaja 
juhuacutu cacoori. 7 Naa na miiniu 
nuhuajitij, puetunu Pueyaso sequesano
juanaa na naajiotasano patareeri. 
Puetunu narta pueya niquiarajanaa na 
serojoreeri. Pueya tojiniu nuhuaji 
Moisees serojosano na naajio, puetunu 
nojorijianaari naa sequeturee: 
—Taaquiriirinij, puetunu canaajanaari 
naa miiniutianiyani taa Pueyaso paniya 
canaa miiniuriacuajani. 
8 Jiyacaritij, Moiseesri cureeno juunu 
nanaca pataree. Naa sequeree pueya 
caco na mijiriuutiasacari cuno nanacaa
ri: 
—Nio nanacaari miriqui, cunoori nia 
niishiniuria niaa jaara Pueyaso tojijiaca 
quiriquia, Pueyasoori nia jiyano quiniu 
paniya taa cua serojoree nia niquiara 
cua naajiotasano na sequesanocuajani. 
 

Moisees quishacari Sinaii 

tuhuananuucua 

12 Na nuhuaji Pueyasoori naa Moisees 
sequeree: 
—Miji cucua quia tacaare tuhuana
nuucua. Quiocua tii cua sashishii. 
Janiya Israelcuajinio caneno pueya 
tojishocoriquiano saajia neecaacua cua 
naajio quia niquitiojonutaniyani. Tii 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 79 
naajiotasano quiyajaariuhuaj cua 
sequesano nojori miishocoriquiano. 
13 Moiseesri sanequiaari. Pueyasoocua 
tacaaree tuhuananujinijiiri. Na naacuna 
Josuee rupoquiaari nocuajaariuhuaj. 
14 Na nuhuajiria naa sequequiaari 
jiyaniijianucuarano na jiyatesano 
Israelcuajinio caneno pueyari: 
—Niyaja canaacuaji nia quiricueaa 
canaa cuaara tiuquiriohua 
niaacuajaatijiaj. Aaroon, Hurjaajanio, 
nojoricuajaari niyaja nia jiitiaacuaja. 
Pueya jaara sesa miitioore cua niyacari, 
nojori cuaara na jeecaaranoj. 
15 Naa jiyaniijianucua na sequenu 
nuhuajitij, Moiseesri Sinaii tuhuananuu
cua tacaquiaari. Cohuaja najacaari cuno 
tuhuananuucua cajiquiaari. 16 Pueyaso 
shacantuuca cumaacajanaari tuhuananu 
nucuriquiaa. Seis juucaari shocojoquiaa
ri Sinaii tuhuananuucua cuno cohuaja 
najaca cojishacari pueyaracaanu. 
Saniniuujia, samaatenu juuca jaara 
juhuaquequiaari, saabado juucani, 
Pueyasoori najacajiniji Moisees piirii. 
17 Sinaii tuhuananu quiajaacuani, 
Pueyaso shacanatuuca cumaacaari 
jiyanohua rimianacuree puetunu cuno 
Israelcuajinio caneno pueyapue 
niquiarajanaa. Juhua puereeta mani 
noshiyano niquishaariquiaari. Jiyano
hua puereeta. 18 Moisees tacasacari 
tuhuananuucua, najacajinia tiuquimiaa
ri. Tii camueenujuquiaari cuarenta 
juucaari, cuarenta niucuanio. 
 

Pueyaso quiquiora suhuorotajara 

cuaara niquitiojosaaria 

 25  1 Jiyacaritij, Pueyasoori naa 

Moisees sequereequij: 

2 —Quiria quia numootere puetunu 
Israelcuajinio caneno pueyajanaa. 
Nojori cuaara puetunu na jiitiatusano 
casamijiniji niquitiojoora quiriano. 
Teyonu pojoriti seetanujuanaa noojiaji

Exodo 24 – 26 
nia na paniniutia na casaajiniji niquitio
nu paniyani, nojori cuaara niquitiojoora 
na jiitiasanojiniji taa na niquitionu 
paniyacuajani. 8 Naacuatej, cucuaji quia 
suhuorotere pueya, tii cua quijiara 
nojori tajinia. 22 Quiaa jaara naa miiritij, 
quiocua cuno cua quiquiojinia cuata 
naacuneetooriquia. Cuno puereetuuca 
cojee cua quijia tiootiu caco 
nujuaturiquiano nesuraca shipinijiosano 
querajaa casamini, janiyari cuniquiji 
quia sequeriquiano Israelcuajinio 
caneno pueya quia 
niishitiojosocoriquianoni. 40 Quiarijia 
saniniuujia, Moiseesnaa, maninia quia 
suhuorotere cua quiquiorano, naatej 
taamueca cua niquitiriucuaa quiajaniya 
Sinaii tuhuananuucua quia 
quishacaricuajani. 
 

Pueyaso Secojojua  

suhuortujiniji pohuatasano 

 26  1 Cua quiquiora quia jeenucua
 
tajara lino quia tacoretare. 

Quiaari tariucua tacoretasano 
shiyorohua toqueyara. Cuno toqueya 
cuaara quiiria diez toqueya tucuaqueya, 
cua quiquiojinia tunujusocoriquiano tii 
jaasucoriquiano. Quiocua 
sereretuqueyara na shiyore, maninia na 
niquishaanura: nenetiuhuata, 
neeriuhuatajuhuaj, jiyanohua 
naatiuhuatanio. Cuno toqueya quia 
shitiasacari, quiocua nocua nujuatejore 
cua seya nesuhuaraca naaquiyajuhuaj. 
7 Naajuhuaj, quia shiyore once 
toqueya cabra cajacajiniji. Cunoori cua 
quiquio caco teetejosocoriquiano. 
8 Puetunu nio shiyosano toqueyajanaa 
cuaara quiyaquiiria rimiajatuqueya. 
Cuno toqueya cuaara quiiria trece metro 
socua na cajiniocua na tucuaqueya. Na 
cajiniocua shanacusano cuaara jiitiaara 
querajaa metro. 9 Naajuhuaj, cinco 
toqueya jatiqui quia quiare. Quiaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 26 ,  27 
nitiootaca cusupuereequinioj. Quiocua 
naa cusupuere nitiootaca socua 
seisjuhuaj. Saniniuujia quiocua cuno 
sexto toque mariquiore cuno cua 
quiquio jiuucuaji miishiquioriquianoni. 
10 Naajuhuaj, quiocua cuno toque casaca 
cuhuocojore cincuenta cuhuococua. 
Quiaari naa cuhuocojonu pacuterohua 
cureeno toque nacatu. Suhuortura quia 
tunujusano naacuneetooseequiaa 
maniniacua. 11 Naa quia miiniu nuhuaji
tij, quiocua broncejiniji shipinishano 
casaa tasucutejorohuajuhuaj quia 
cuhuocojosanojiniji quia 
tunujusocoriquiano toqueya nacatucua 
quia coqueetejotajara. Naacuatej, cuno 
toquecua juhua niquiquijia teere cua 
quiquio caco. 
14 Cua quiquio caco mishiquiotajara 
quia cusupuere borreecohua shoqueya 
naatuucara jatanishano. Naajuhuaj, 
quiocua juusucua shoqueya maniniu 
cusupuere na caco teetesocoriquiano 
maninia na niquitiajara. 
15 Acacia jiyanishano naana quia 
jiaqueerejuhuaj cua quiquio jeecatajara. 
Maninia jacananeecacua quiri, maja 
shuutiuniiquia. 24 Cua quiquiorano quia 
suhuorosacari quiocua cuno naana 
neeca rupuetootere maninia. Majaari 
rimiajatara na rupojonu. Jaara 
rupojosaare, maninia 
naacuneetooseequiaa cumaati na 
saacora. Maja mijiriqui. 30 Naacuatej, 
cua quiquiorano quia suhuorore 
maninia taa quia niquitishaacanu Sinaii 
tuhuananujiniji quia quishacaricuajani. 
mishiquiotajara quia shitiarejuhuaj 
tacoretasano neeriuhua, nenetiuhua, 
naatiuhue, lino jiyanishano jiyasocua 
tacoretasanojaajanio. Cuno toque quia 
shitiasacari, quiocua nocua nujuatejore 
juhua cua seya niquishano 
nesuhuaracaja. 32 Na nuhuaji quiocua na 

31 Cua Quishaquijianaa 

80 

tunure orojiniji tasucotejosano casaaji
niji cuno cuatro acaciajiniji quejasano 
nujuatejosanojiniji. Cuno acaciajiniji 
nujuatejosano cuaara orota mishiquiojo
sano quiiria. Cuno na nujuataja cuaara 
quiiria saaja platajiniji miishano casaa. 
33 Cuno quia shitiasano toque cua 
Quishaquijianaa quia 
mishiquiotajaranoni, cuno quia tunure 
quia tasucotejosanojiniji. Naa quia 
tununu nuhuaji quia shitiasano toquetej, 
quiocua na tamajiria niatarohua cua 
quijia cojee. Cuno toqueni, cunoori 
tojetaarucuajanaa jiyanohua pueresaqui 
quiquiojiniji niaacuaji ritiariquiano. 
Cunoori cua quijiacuaja. 34 Na nuhuaji 
quiocua cuno cojee mishiquiorohua na 
tiootiutia cua Quishaquijianaajinia. 
35 Quiocua toqueta quia mishiquionucua 
tacoji niatare pan niojojua miaqueja, 
pananu muetasamaji miaquetajaacuara. 
Naajuhuaj, quiocua pananu muetasama
ji muenecaacuara niatare samari 
noshiquiojua, pan niojojua tacoji. 
 
Broncejiniji seya catijiajajiniji 

pohuatasano 

 27  1 Quia miirijuhuaj juhuacutu, 

seya catijiajara. Cuno casaa 

cuaara quiiria acacia naana neecajiniji 
miishano. Cuaara quiiria querajaa metro 
na tucuasu, socua veinticinco 
centiimetronio. Na queraque cuaara naa 
quijiajuhuaj. Na jiyaconaja cuaara 
quiiria niquiriyatu metro, socua 
veinticinco centiimetronio. 2 Na 
shuucuaji nacatucuajiniji quia 
nujuatejorejuhuaj juhua nacajaa 
niquishano. Naa quia miiniu nuhuajitij, 
quiocua cuno quia miishano juhuacutu 
mishiquiojorohua bronceta puetunu na 
cuaqueyajanaa. 3 Cuno quia shipinisha
no casaajinia pueraquetaja casaa cuaara 
quiiria broncejiniji shipinijiosano: juaca 
cajitiacojua, juaca quiyotaja 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 81 
martitiquiojiniji, sohuocoraacua, 
naseecajinia shu tacarojotaja camatano 
niohuaca casaajuhuaj, maniyashiquia 
patootaja casaanio. 6 Naajuhuaj, acacia 
naanajiniji quia quejare querajamaaca 
macaca tucuamaaca cuno juhuacutu 
patajara. Quia quejanu nuhuaji 
querajamaaca macaca, quiocua maninia 
puetunu na cuaqueyajanaa 
mishiquiorohua bronceta. 7 Naa quia 
miiniu nuhuajitij, quiocua cuno 
juhuacutu shuucuaji quia tunujusano 
numaaco shuquiujiutiare cuno macaca. 
Na patanaari cuniquiji na patariquiano. 
8 Cuno juhuacutu cuaara quiiria 
papanajaco naana neecajiniji 
nujuaretasano taa cua niquitiquianu 
quiajaniya Sinaii 
tuhuananuucuacuajani. 
 

Pueyaso quijia suhuortu  
carijiniji pohuatasano 

9 Janiyari paniyajuhuaj cua quiquio 

nujuataja shocua quia mataconura 
maninia, cua quiquio shocua cua 
jiitianura cua carijuhuaj. Pananu 
muetasamajini, quiocua cumajiria 
matacore lino jiyasocuajiniji shiyosano 
toqueyata. Cuno cuaara quiiria cuarenta 
y cinco metro. 10 Toqueya nujuataja 
moriujiucuani, puetunu na cumaquitiaja 
casaajanaani, puetunu cuno casaajanaa 
cuaara quiiria bronce. Naajuhuaj, 
puetunu na tiuutiacojua casaajanaa, 
puetunu cuno tasucotejosano casaajanaa 
cuaara quiiria plata. 18 Cua quijia 
quiquio carinij, mataca cariquimiani, na 
tucuanee cuaara quiiria cuarenta y 
cinco metro. Saniniuujia, na queraque 
cuaara quiiria veintidos metro socua na 
cajiniocuanio. Na mataca cuaara quiiria 
linojiniji tacoretasano. Na jiyaconaja 
cuaara quiiria querajaa metro socua 
veinticinco centiimetronio. Na 
nujuatajara nocuaji cajitijiosano cuaara 

Exodo 27 ,  28 

quiiria broncejiniji shipinijiosano. 
19 Puetunu cua quiquiojiniajanaa 
cooshocoriquiano casamini, puetunujua
naa cuaara quiiria broncejiniji shipini
jiosano casaa. Naajuhuaj, puetunu 
cumueeca casaajiniji posuraquiquiara 
shipinijiosano casaani, jiyocua pijiosano 
jiyocuaca quiatacojuarani, puetunu 
cunojuanaa cuaara quiiria broncejiniji 
shipinijiosano. 
 

Caaniuji noshiquioriquiano 
shiyocuajiniji pohuatasano 

20 Quiarta Israel pueya quia sequere 
nojori cuaara quia niquitiojoora olivo 
shiyocua quia shuujiosocoriquiano 
pueyaracaanu cua caaniuji 
noshiquioriquiano. 21 Aaroon necohuata
jani, nojoriiri cua caaniuji noshiquiojua 
casaa cojuaturiquiano pueyaracaanu, 
maja quenaaja na maquesanura Pueyaso 
tacoji puetunu niucuajanaa. Cunoori 
Pueyaso quiquiojiniacuaja. Cunoori cua 
quijia cojee tunusano toque tamajiria 
nocuara ritiaani. Nio cua sequesanoori 
seetanujuanaa cua sequesano pueyara
caanura Israel pueyara, nojoriicuajinio 
caneriquiano pueyaranio. 
 

Pueyacuara secojonaa  

toqueyajiniji pohuatasano 

 28  1 Puetunu cua Israel pueyajiniji
 
niojuanaani, quiria quia saqui
riojore quia tarajanu Aaroon puetunu 
nio necohuatajanaa: Nadab, Abiuu, 
Eleazar, Itamarnio. Nojori cuaara 
quiiria narta pueyacuara secojonaa cua 
tacoji. 2 Quia tarajanu Aaroonra quia 
cusupuenuutere toqueya maniniuqueya. 
Cunoori cua quijia suhuortujinia na 
poonijiotaqueyara. Cuno toqueya 
cuaara quiiria shanohua tamaatiuquiya, 
maninia na niquitiajara. 3 Niishijiaca 
juaashiquiaraca pueyata quia pocoojore, 
noo pojoritia teyano pojori cua niquitio

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 28,  31,   32 
quiaari niishijia sohuanucuajani. Nojori 
cuaara cusupuenuura Aaroon toqueya. 
Na nuhuaji, Aaroon cuaara jiyatesaaria 
pueyaracaanu cua quijia suhuortujinia 
poonijionara. 4 Cuno pojori cuaara 
cusupuenuura nio toqueya: Shanohua 
niquishano jiriquiaacua jacamataja, 
nenetujuaaca, pocojuanaque naata, 
naatujuaaca naata sai maniniujiaaca 
saatijiosano nocua, naajuhuaj, shiitiani
yojua toque numatuqueyaju, mijiriqui 
tucuaque toquejuhuaj, tucuaque 
toquenio, shimiritiuquiria nocua 
teetejotesano nocua, lino jiyasocua 
maniniujiniji nacaquenio, 
cajiniocuaquejuhuaj. Jiyano cua 
sequesano toqueya quia cusupuenuutere 
quia tarajanu Aaroonra, necohua 
toqueyarajaajanio. Nojoriiri quiria 
poonijionuuriquiano cua tacoji cua 
quijia suhuortujinia. 5 Cuno pojori, 
toqueya cusupuenuunaani, nojori 
cuaara oro cojiritiaara shanohua 
toqueya na shitiasacari. Cuno toque 
cuaara sereretuqueyara shiyosano 
quiiria nenetiuhuata, neeriuhuatajuhuaj, 
jiyanohua naatiuhuatanio, lino 
jiyasocuajiniji tacoretasano. 
 

Orojiniji jeecasano juhua seru 
juunu niquiojua niquishano 

 31  18 Sinaii tuhuananuucua Pueyaso 

pocoojonu nuhuaji Moiseesta, 
Pueyasojuanaari tii Moisees niquitiojo
quiaari querajaa saajianeeca. Cuno 
saajianeecaacuani, Pueyasojuanaari tama 
na juaashiquiatajaaja marooquiaari na 
rupaa na pueya tojishocoriquiano. 

 32  1 Israel pueya niishishacari 

Moiseesri puera camueenujusee 
Sinaii tuhuananujiniji, cunora puetunu 
Israel pueyajanaari Aarooncua quiojoquiaa
ri. Naa na sequetuseeri: 
—Aaroonnaa, canaara quia shipiniri 
pueyasohua pa puetaarucua. Moisees, 

82 

noo canaa mashiquiquianu Egipto 
jiyajinijitij, nojuacuaja puera camuee
nujusee Sinaii tuhuananuucua. 
¿Casaaquitijiaj tiji na miishiitijiaj? 
2 Aaroonri narta pueya riucuaree: 
—Niaa jaara naa paniri cua miiniuria 
niaaratej, nia niquiocohua, puetunu nia 
niquiohuajanaa mashiquiori, niyacoojo
rinio, nojori cuaara na numococuajiniji 
orojiniji nojori maniniushitiaja casaa 
ruporojotaara. Cuaara na paaritiatuura 
niya cua tacojini. 
3 Naacuatej, puetunu pueyajanaari na 
numocojiniji jaasutacojua orojiniji 
nojori maniniushitiaja casaa 
ruporojotaquiaari. Aaroon na 
niquitiojotuquiaariiri. 4 Nojuajaari pueya 
na masejotaquiaari. Na nuhuaji cuno 
oro mohuaquiriiri. Na jiuuriaama 
mohuacanacu totareeri. Maninia 
querajajau tucuajajaura cumanetaseeri. 
Naa na miiniu nuhuajitij, jacaria na 
quejareeri. Juhua seru juunu niquiojua 
niquishanora na jeecaree maniniaari. 
Cuno pueya jaara niquiquiaari naa 
Aaroon quejasano casaa orojinijitij, naa 
sequeturee narta pueyari: 
—¡Israel pueyanaa, nia niquiri! Nioori 
pa pueyasocuaja. Nojuajaari pa 
mashiquiquianu Egipto jiyajiniji. 
5 Aaroon niquishacari pueyari na 
shipinishano casaa timitiariquiaa, ritia 
juhuacuree seya na catijiajara na 
shipinishano casaacuaraari juhua 
Pueyasoocuaraja. Naa nacaree pueya na 
numootenuraari: 
—Pueyanaa, pocua tariqui 
queranacureni Pueyaso pa timitianura. 
6 Naacuatej, pueyari tariquiicuaji 
sanetaquiaari seya na catijianura cuno 
shipinishano juunu niquiojuaacuara, 
tama nojoriicuarajaajanio Pueyaso 
jiyanooniuria nojori juucua. Pueyari na 
nuhuaji miaquenuurohua, 
raruureejaariuhuaj. Na nuhuaji 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Quia roseyarohua. Quia pueya, 

83 
sanetaturohua nianujunuunuucuaari. 
7 Pueyasoori jiyacari naa sequeree 
Moiseestej na quishacarijia Sinaii 
tuhuananuucua: 
Egipto jiyajiniji quia mashiquishanotej, 
nojoriiri tojetaarucuajanaa sacuaraatia 
miiquioree. Quia niquishiishuhuaraj. 
8 Nojoriiri ritia niyajetaree nojori cua 
rootasano. Janiyacuajaari nojori 
sequecanuni maja nojori jiyajenenura. 
Saaja shipinitiurii orojiniji juhua seru 
juunu niquiojua niquishanoori. 
Quiarijia juhua cucuara jacamatiuyari 
na timitiatunura cuno shipinishano 
casaa. Naajuhuaj, seya catijiatiuya 
juhua cucuarajaariuhuaj. Tama 
nojorijaarijia naa sequetoyajaacujua: 
“¡Israel pueyanaa, niocuajaari pa 
pueyaso! ¡Nojuacuajaari pa mashiqui
quianu Egipto jiyajiniji!” 
9 Pueyasoori naa sequeree 
Moiseesjuhuaj: 
—Janiyari quiarijia nio pueya 
niishiyani. Nojoriiri tojetaarucuajanaa 
jiyanohua tojiyashijiaca. 10 Quiarijia 
cutara, Moiseesnaa, nareja cua niquiri. 
Maja cua tenujunu. Puetunujuanaa 
nojori puecooreeraquij. Jiyanohua 
juayanijia. Saaja quiajaniyacua cureere. 
Janiyacua quiocuajinio supueno pueya 
canijiare jiyanohua queraatiara nojori 
niti cutarani. 
11 Moisees saniniuujia, nojuajaari na 
Camarnu Pueyaso panajoree juucua naa 
na sequenuta: 
—Camarnunaa, ¿casaara puera quia 
juaya quia pueyajaarani? Tama 
quiajaniyacuajaari jiyanohua quia 
cumaacata nojori mashiquiquianu 
Egipto jiyajiniji. 12 Egipto jiyajinijinio 
pueyacua quia rerequetere. Naa quia 
sequeturucua: “Pueyasoqui naa 
tucuaaco cuno pojori na puecoosocori
quiano mashiquiquianu niiquiji maja 

Exodo 32 
quenaaja niquiriyatujua cuno pojorijini
jinio rishiniuria nio jiyajinia.” Tariucua
ja, maja juaaniu. Quia tarinitiare naa 
quia puecoonu paniniu quia pueyatej. 
13 Quiarijiani, quia niishiriohuacuara 
tariucuacaanu quia sequesano Abraham, 
Isaac, Jacobnio. Tama quiajaniyajaarijia 
naa sequequiaari nojoritij: “Janiyari 
niaacuajinio caneno pueya 
canijiariquiano jiyanohua queraatiarani, 
juhua jiya cajiniocua riyaja. Puera 
jiyanohua queraatia na quiniuucua, 
serojiyaquishoo quiriquianoori. Puetunu 
nio jiyajanaani, cua sequesano cua 
niquitiosocoriquiano niajaniyani, 
janiyari nia niquitionutaniyaquinioj 
niaara na quiniuria pueyaracaanu.” 
14 Naacuatej, Pueyasoori pueya na 
puecoonu paniniujiniji tariniriohua. 
15 Jiyacaritij, Moiseesri Sinaii tuhuana
nujiniji roseyarohua. Cuno querajaa 
saajianeeca cacariquiaari tee cuniqui 
Pueyaso rupaa maroosano quiriquiaa
cuajani, na jiriquiaacumaji, na 
tamajirianio. 16 Pueyasojuanaari cuno 
querajaa saajianeeca quejaquiaari. 
Nojuajanaari cuno saajianeecaacua na 
rupaa marooquiaari. 
17 Moisees cijinia Josueeni, nojuaja 
jaara tojiquiaari pueya nacoojiyano, 
Moisees sequereeri: 
—Pueyaruhua juhua na paraata na 
miaquetoojosacari nacoojiya 
suhuortucuajinia. 
18 Moiseesri na riucuaree: 
—Cuno nojori jaaquenuununi, 

cunoori maja juhua nojori shocotasacari 
na paraa miaquejonu jaaquenuunu. 
Naajuhuaj cuno jaaquenuunuuri maja 
taraatia nojori jaaquejosano nojori 
paraa shocotanuucua nojori. Cua 
tojishanoori shuquiriaatia quishacari 
jaaquenuunujuhuanajaj. 
19 Moisees jaara tiuquiquiaariuhua 
nojori suhuortucuajiniohua tee narta 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 32 ,  33 
pueya quiriquiaacuajani, saaja cuno 
juhua juunu niquiojua niquishano 
Aaroon quejasano niquishiiri, pueya 
nianujuniuysnojaajanio. Naa pueya 
miishano na niquishacaritij, jiyanohua 
juaariiri. Naa na juaaniutiatej, cuno 
saajianeeca quejooree cuno tuhuananu 
pajamaari. Jiyareta jacanaura 
coqueseseeri. 20 Jiyacarijia cuno juhua 
seru juunu niquishano pareeri. 
Manijinia na jatareeri. Na nuhuaji 
tariucua cateno jacanojoree 
cashojuaraari. Mohuacajinia cuno oro 
cashojua quejooreeri. Jiyacaritij, narta 
Israel pueya sequereeri cuaara cuno 
mohuacajiniji raruura puetunu pueyaja
naa. 
30 Tariqui Moseesri naa sequequiaari 
cuno pueyatej: 
—Niaari jiyanohua sacuaraatia 
miiriucua Pueyaso niquiara. Naacuatej, 
janiyari nocua tacanutaniuhuaniuhuaj. 
Niaacuara saniniutianiya nojuaja 
masenunijia, sesa nia miiniuucua na 
jiyanooniuria niajaniya. 
31 Naacuatej Moiseesri Pueyasoocua 
tacaquiaariuhua Sinaii tuhuananujiniji. 
Naa sequequiaari Pueyasoori: 
miiriucuaa tama nojoririajaaja orojiniji 
nojori jeecatunuucua casaa quia niti. 
32 Janiyari quiarijia nojoriicuara quia 
sequenu paniyani, Pueyasonaa: Nojori 
quia jiyanoori. Quiaa jaara nojori 
jiyanooniu paniyaquiri, cua sesa quia 
tuujure juhuari quia nequesoreetujiniji, 
cua shaajenura nojori niti. 
Moiseestej: 
tuujuriquiano cua nequesoreetujiniji 
cutarani, teyano pojoritiucuaja sesa cua 
miiquiaani na rerequetenuucua janiya. 
34 Quiarijiaja quia jiyataare nio pueya 
tee cuniquiria cua sequecanucuajani. 

33 Pueyasoori saaja naa riucuaree 
—Janiyari noo pojori sesaca 

—Pueyari seetanujuanaa sesa 

84 

Cua serucuajaari quia puetanutaniya. 
Nojori cua saniitionu juuca jaara tari 
tohuatere, janiyari nojori 
saniitioriquianocuajani sesa nojori 
miiniuucua. 
35 Naacuatej Pueyasoori pueyacua 
jiyaroquiaari tamaatiuucua cusonu. 
Cunoori quiquiaari nojori 
maniniuhuaqueetanuucua Aaroon 
shipinishano casaa juhua seru juunu 
niquiojua niquishano. 
 

Moisees masesacari Pueyaso cuaara 

na shacantuuca cumaaca na 

niquitiirianoj 

 33  11 Pueyasoori Moisees rupueja 

quijia. Nata na pocoojosacari 
mariyataa catecaji jiriquiotoojuaari taa 
pa rupuena pueyanota pa 
pocoojoquiaacuaani. Naa na pocoojonu 
nuhuajitij, Moiseesri narta pueya 
suhuortucuajinia tacatejohua. Saniniuu
jia na jiyaraajia Josueeri pueyaracaanu 
quijia suhuortujiniaaco tee Moisees 
pocoojojua Pueyasotacuajani. Cuno 
mashajaari Nun jiyanishano niyanu 
quijia. 
18 Tamacari Moiseesri Pueyaso 
sequequiaari: 
—Quenaaja quia shacantuuca cumaa
ca cua niquitiri Pueyasonaa. 
19 Pueyasoori naa na riucuaree: 
—Janiyari quia niquitiriquianoni taa 
jiyanoojiatucuaja janiyani. Janiyacua
jaari cua sesa jiyaniquiriquiano quia 
tacojini. Naajuhuaj, teyano pueyano cua 
paniyani, janiyari cuno jiyanooriquiano
ni. Teyano pueyanoocua cua taraajenu 
paniyani, janiyari cunoocua 
taraajeriquianoni. 20 Seetanujuanaa quia 
sequereeraj quiarijia. Maja cutaraari cua 
jiquiaco cua niquitiniu quiniutianiya 
quiajaniya. Teyano pueyanote cua 
niquiriini, cuno pueyanoori maja na 
naata rishiniu socua. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 85 
 

Pueyaso maroosacariuhua socua 

saajianeecaacua 

 34  1 Pueyasojuanaari Moisees 

sequeree: 

—Querajaa saajianeeca quia quejare 
quiajaniyajanaa, jiyanotej taamueca 
cua niquitiojocanu coteenu quiajaniya
cuajani. Janiyacua nocua maroorohua 
cua rupaaniuhuaj, nojuajuhuaj taamue
ca quia cocuaserucuaacuajatej. 2 Naaju
huaj, quiaa cumaati tariucua pueca 
tariquiicuajiria. Quiocua cuata quia 
naacuneetoonura socua jiyanohua 
jiyocuacaanu Sinaii quiajaacua tacaare. 
3 Quiocua tamajaaja tacaare, majaari 
tamonu ruponu quiocua. Majaari cua 
paniniujuhuaj pueya rucoojonura nio 
tuhuananuucua. Naajuhuaj, majaari nia 
shanacunu nia seya borreecohua, 
juyaca rucoojonura nio tuhuananu 
taquijiria. 
4 Moiseesri querajaa saajianeeca 
quejaquiaari, jiyonotej juhua coteenu 
Pueyaso niquitiojosanojua. Na nuhuaji 
sanequiaari jiyanohua tariquiicuajiiri. 
Na quejasano cuno querajaa saajianeeca 
tacataaree Sinaii tuhuananuucuaari. 
Naa miiquiaariiri taa Pueyaso 
sequequiaari nojuacuajani. 5 Jiyacaritij 
Pueyasoori cohuaja najacajinia 
rosequiaari Moiseescua. Moiseesta na 
quishacari, nojuajaari tama na sesajaaja 
jiyaniquiquiaari Moisees niquiara. 
28 Sinaii tuhuananujiniji Pueyasota 
Moisees quishacari, tii camueenuju
quiaari cuarenta juucaari, cuarenta 
niucuanio. Majaari jiyacari na miaque
nu quiquiaari, ratununio. Pueyasoori 
jiyacari na rupaa naajioquiaari cuno 
querajaa saajianeecaacua. Cuno na 
rupaacuajaari puetunu pa juaashiquiaca 
maanu puecaajanaa, dieztuhuaj. 
29 Moiseesri na nuhuaji cuno querajaa 
saajianeeca rosetaquiaariuhua Sinaii 

Exodo 34 ,   39 

tuhuananujiniji, teyanoocua Pueyaso 
rupaa maroosano quiriquiaacuajani. 
Sinaii tuhuananuhuacoji Moisees 
rosesacariuhua, nojuajaari maja quenaa
ja na niishiniu quiriquiaa, na jiquiocoo
ri shacantuuca quiriquiaa. Naa 
quiriquiaari Pueyasota na pocoojonuu
cua. 30 Aaroon puetunu narta 
Israelcuajinio caneno pueyajanaanio, 
nojori jaara niquitiuquiaari Moisees 
jiquioco nenecuaano, na pueretuquiaa
riiri. Majaari na rupuetunu quiquiaari
nioj. 31 Moiseesri tarajanu Aaroon, 
mariyataa puetunu Israel pueya 
jiyaniijianucuajanaa sequequiaari nocua 
nojori niniuria. Jaara nocua nijioquiaa
ri, puetunu nojoritiajanaa pocoojoreeri. 
32 Naa na pocoojonu nuhuaji 
jiyaniijianucuatatej, na nuhuaji puetunu 
Israelcuajinio caneno pueyajanaari 
nocua nijioquiaarijuhuaj. Moiseesri 
jiyacari nojoriria caminiujiuree puetunu 
Pueyaso sequesanojanaa nojuaja, Sinaii 
tuhuananuucua na quishacari. 33 Nojori
tia na pocoojonu nuhuaji, na jiquiocoji 
jaasutequiaari quenaaruque toqueeri 
maja na jiquioco shacanatuuca 
niquishaanura. 
34 Moisees tiuquishacari Pueyaso 
quishaqui Pueyasota na pocoojonura, na 
jiquioco na mishiquiotaja jocuatajaari. 
Pueyasota na pocoojonu nuhuaji, na 
cushitiajohuari. Pueyara Pueyaso 
sequesano nojuaja 
caminiujiujiajaariuhuaj. 35 Narta Israel 
pueya niquishacari Moisees jiquiocoori 
shacantuuca quiriquiaa, Moiseesri ritia 
na quenaaruque toque cushitiajohua. 
Saaja Pueyasoocua na tiuquishacariu
hua nata na pocoojonura na 
jocuatajaari. 

 39  32 Pueyaso quijia suhuortuuri 

naa tucuatasaaquiaaritij taa 

Pueyaso sequequiaari Moiseescuajani. 
43 Moisees jaara niquiquiaari pueyari na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Exodo 39 ,  40 
sequesano miiquiaari maninia, naacua
tej nojuajaari maninia rupaajinia nojori 
sequequiaari. 

 40  34 Moisees jaara tari 

tucuataniquiaari suhuorotenu 
Pueyaso quiquio cojee cajitiajara, cuno 
juhua cohuaja najacaari Pueyaso 
quiquiorano suhuortu cajiquiaari. 
Pueyaso shacantuuca cumaacajanaari 
na quiquiojinia mishiquiaari. 35 Jiyacari
tij, Moiseesri maja na naata tiuquiniu 
quiquiaari Pueyaso quiquiojinia. 
Cunoori quiquiaari cohuaja najaca 
cajiniuucua suhuortuucua. Naajuhuaj 
Pueyaso shacantuuca cumaacacuajaari 
suhuortujiniaaco mishiquiaari. Nenecua
riquiaari. 36 Cuno cohuaja najaca jaara 

86 

sanequiaari na quiquiojiniji, puetunu 
Israel pueyajanaari na suhuortucua 
tutojotujua. Nojori quijiajiniji 
quiojiyariquiaari. 37 Saniniuujia, najaca 
jaara saneyaquiquiaari na tiuushaquiji, 
pueyari maja na suhuortucua na 
tutojonu quijiajuhuaj. Saaja na 
sashitiujiaari najaca cuaara saneera 
nojori pooniuria shusha. 38 Naa cariiquia 
jiyajinia Israel pueya rucoojosacari 
pueyaracaanutej, najaacaari naa quijia 
puetunu nojori niquiarajanaa. Juuca, 
Pueyaso cohuaja najacaari tiuujia 
pueyaracaanu na quijia suhuortu caco. 
Niucua saniniuujia, juhua maniiri 
puetunu tiuujiajanaa na quijia suhuortu 
caco.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

Seyari catijiasano quijia Pueyaso 

jiyanooniuria sesa miijia 

 4  1 Pueyasoori Moisees sequeree:  

2 “Puetunu Israel pueyajanaa quiria 
quia numootejore taa nojori miiniutiani
yani nojori jiyanooshaanura tamonu 
nojorijinijinio jaara sesa miiri juhuajani
ya na tojiyaquiniuucua cua niishitiojo
sano. 3 Naajuhuaj, pueyacuara secojona 
jiyaniijia jaara sesa miiri, sesa na 
miishano jaara puetunu pueyacuajanaa 
tiuutiasaare juhuajaniya na tojiyaqui
niuucua Pueyaso, cuaara naa miitiuyara: 
juunu caya maniniu cuaara 
saquiriojosaaria nia seya tajiniji quiria 
mosocoriquiano puetunu pueyajanaa 
jiyanooshaanura. 4 Mosocoriquiano 
juunu cuaara jaatucusaaria Pueyaso 
secojojua suhuortu tohuateyajiria 
Pueyaso niquiara. Na monu panishacari 
juunu, pueyacuara secojona cuaara nia 
seru nacaacua niaara na juaashiquia. 
Naa na miiniu nuhuajitij, cuaara 
Pueyaso niquiara na moora. 5 Na 
nuhuaji, pueyacuara secojonaa jiyaniijia 
cuaara secaja na nanaca pataara 
Pueyaso secojojuajinia. 6 Pueyaso 
secojojuajinia na quishacari, nojuaja 
cuaara cuno nanacajinia pueraara na 
majiriuutianura mishiquiotaja toque 
tacoji. Cuno toque tamajiriaari Pueyaso 

LEVIITICO 

Leviitico Naajionee 

Quishaquijianaa. Nanaca cuaara siete 
majiriuutianu pacutejoshiyara Pueyaso 
tacoji. 7 Naajuhuaj, secojonaa jiyaniijia 
cuaara juunu nanaca tuujutaara 
shanohua jaanutaja catijiaja 
tuhuajaacua, teyanote Pueyaso 
quishaqui quiquio tacoji 
nujuataacuajani, Pueyaso Secojojua 
suhuortujiniani. Na nuhuaji, cuaara 
nanaca cureeno totaara seya catijiaja 
juhuacutu pajama, teyonote Pueyaso 
Secojojua suhuortu tohuateya tacoji 
nujuataacuajani. 8 Na nuhuaji, cuaara 
sesa na miishanoocuara na mosano 
juunu shiyocua rupareetaara puetunu 
na marecuhuajinijijianaa, noo 
shiyocuajuhuaj marecuhua 
mishiquiohuatej. 9 Naajuhuaj, cuaara 
rupareera na querajaa cajiniajajaa, na 
cajiniajajaa mishiquiojua shiyocuanio, 
seru nijiniaaco rupaajia shiyocuajuhuaj. 
Na shiyotoojiaaca na cohuajinia cuaara 
rupareetashiyarajuhuaj. 10 Puetunujua
naa cuaara naa rupareetasaariatej taa 
rupareetasaaquiaa jiyanooniuhuara 
juunujinijitij. Na nuhuaji pueyacuara 
secojona cuaara catijiaara puetunu cuno 
rupareetasano casaajanaa seya catijiaja 
juhuacutujinia. 11 Saniniuujia, puetunu 
cuno juunu cureenojuanaa cuaara 
jiyatashiyara tamaqui; na shoque, 
puetunu na shujianaa, na naca, na 

87 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Levitico 4 ,  6,   10 
cashacucua, na maraca, na 
cueacajuhuaj. 12 Puetunu cunojuanaa 
cuaara jiyatasaaria tucuacaanu maniniu
shiqui, tee cuniqui Pueyasora catijiaja 
juhuacutujiniji juaca 
taroosaaquiaacuajani. Cuaara juaca 
paajia caco niojoora mojoco nocua 
catijiasocoriquiano puetunujuanaa.” 
 
Nohuasejojuatucua taa miiriquiani 

jaara nohuasere 

 6  1 Na nuhuaji Pueyasoori Moisees 

sequeree: 2 “Pueyano jaara sesa 

miiri narta pueyano, nojuajaari Pueyaso 
tojiyaquiya. Puetunu nio 
miishanojanaari sesa quiya Pueyaso 
niquiara: pueyano jaara sapojonuta 
tacatoyaquiri narta pueyano niquitiosa
no nareja na cojuasocoriquiano; 
pueyano jaara narta pueyano casaa 
nohuasere; pueyano jaara narta 
pueyano casaa jaariutiare; 3 naajuhuaj, 
pueyano jaara seetare na riuriatasacari 
narta pueyano casaa. Puetunu jiyano 
miishanojanaari sesa miishano. 4 Jiyano 
pueyanotej, puetunu naa na 
miishanojanaari nocua tiuutiashiya 
jaara niishishano quiri. Naacuatej, cuno 
pueyano cuaara tacatohuara na 
nohuasesano casaa, na sapojonuta na 
nohuasesano casaanio, nata na camaru 
tiujiasano casaa nareja na 
cojuasocoriquianojuhuaj, narta pueyano 
casaa na riuriatasanonio. 5 Naa cuaara 
tacatohuara puetunu Pueyaso niquiara 
na sapojonuta na masesano casaajanaa. 
Naa miijia pueyanoniquitij, nojuaja 
cuaara na camaru tacatohuara puetunu
juanaa, socua queraatia naata na 
nohuasesanojiniji. Cuno pueyano cuaara 
na camaru niquitiojohuara cuno casami 
cuno juucaja taacari na seru moshiya 
Pueyasora sesa na miishanojiniji na 
jiyanooshaanuracuajani. 6 Sesa miijia 
cuaara na seru jiyataare pueyacuara 

88 
secojonaacua Pueyaso niquiara mosoco
riquiano. Cuno seru cuaara quiiria 
tojetaarucuajanaa borreeco caya 
maniniu, tama na seyajinijiniojaaja. Na 
seru cuaara quiiria seru maniniu taa na 
nohuasesano casami quiriquiaa casami 
maniniucuaani. 7 Naacuatej, pueyacuara 
secojonaari Pueyaso jiyanootiniutianiya 
puetunu sesa cuno pueyano 
miishanojinijijanaa.” 
 

Nadab Abiuu miishacari  
sesa Pueyaso niquiara 

 10  1 Aaroon niquiohua Nadab, 

Abiuunio, nojoriiri pueyacuara 

secojonaa quiquiaari juhua na queja. 
Nojoriiri Pueyasora catijianu 
paniriquiaa juucua shanohua jaanutaja. 
Naaratej, nojoriiri nishiya pataquiaari 
mani patatarujinia. Nojoriiri shanohua 
jaanutaja niaree nishiyajinia. Nojoriiri 
naa juhuajaniya cuno shanohua jaanuta
ja catijiariquiaa Pueyasora. Saniniuujia, 
nojoriiri cuno nishiya pataquiaari 
tamonu manijiniji, maja noo manijiniji 
teje Pueyaso sequequiaari nojoricuajani. 
2 Naa cuno pojori miiniuucuatej, 
Pueyaso quishaqui quiquiojinijijianaa 
maniiri nojoriicua rimianacuree. Nojori 
puecoree tojetaarucuajanaari. Cuno 
pojoriiri naa cusonuuquee. Cuno 
querajaa pueyanoori naa cusonuuquiaa
ri Pueyaso tacoji. 3 Naacuatej, Moiseesri 
Aaroon sequeree: “Pueyasocuajaari naa 
miiriiqui taa na sequequiaaricuajani. 
Nojuacuajaari naa sequeja: ‘Cante cucua 
catecanonu panijiani, janiyari na 
niishitiniutianiyani janiyari tojetaaru
cuajanaa sesa miyaquijiani. Naajuhuaj, 
puetunu pueyajanaari shacantuuca cua 
cumaaca niquiriquiano.’ ” 
Naa Moisees sequenuucua, Aaroonri 
sanaajequiaari. 
4 Jiyacaritij Moiseesri Misael piirii, na 
tarajanu Elzafannio. Nojoriiri Uziel 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 89 
niquiohua quiquiaari. Uzielcuajaari 
Aaroon cama quiquiaari. Moiseesri 
nojori sequeree: 
—Miji pueyanaa. Nia cunaca nia 
poosee Pueyaso quishaqui quiquiojiniji. 
Niocua suhuortucuajiniji na poore mij 
tucuacaanutej. 
Macunucua pooturee 
suhuortucuajinijiiri taa nojori 
quiriquiaacuajani puetunu na 
toqueyatajanaa, taa Moisees 
sequequiaari nojoricuajani. 
 

5 Cuno pojoriiri nocua tiuquitiaquiaari. 

Pueyacuara secojonaa 

—Nia taraajesacari naajaa, niocua nia 

miishocoriquiano sequesano 
6 Na nuhuaji Moiseesri Aaroon 
sequeree necohuataja, Eleazar, 
Itamarnio: 
muecaca canuure. Naajuhuaj, majaari 
nia toqueya nia sureenujuhuaj. Niaa 
jaara cua sequesano tojiyaquiri, tama 
niajaniyajaarijia Pueyaso 
juaatiniutianiya niaacuara, na puecoo
nura niajaniyajuhuaj, naajuhuaj, na 
juaaniuria puetunu pa pueyajanaa. 
Maninia cutaraari puetunu quiarta 
Israel pueyajanaa cuaara na 
nujuquetuura Pueyaso catijianuucua 
quia niquiohua. 7 Majaari quenaaja nia 
tohuatanu Pueyaso Secojojua tohuateya
ji niaa mariqui cusonuuqueeri. Niaacua
jaari pueyacuara secojonaara jiyatesaa
canu cua taroosacari Pueyaso riuriotaca 
shiyocua nia nacaacoji. 
 

Miaquesano casaa,  
pueresano casaanio 

 11  1 Pueyasoori socua sequeree 

Moisees, Aaroonnio: 

2 —Puetunu niarta Israel pueyajanaa 
nia sequere: “Nioori nia miaquesocori
quiano puetunu nio jiyajinia quijia 
casaajinijiniojuanaa: 3 Nia naatacuajaari 

Levitico 10 ,  11,   14 

miaquenu teetacujua juaashocoraca 
casaa, nooj jacaria saquejonuujua na 
jacanojonura na rujoocojosanotej. 
4 Saniniuujia, maja cutaraari nia 
miaquenu camello. Cunoori na miaque
sano caminiujiutianu saquejojuacuaja, 
maja cutaraari teetacujua 
juaashocoraca. Naacuatej cuno casaari 
sacuaraatia miaquesocoriquiano niaara. 
7 Cushi naajuhuaj. Cunoori raquitishano 
juaashocoraca, naacuatej na niohuaca 
teetacujuacuaja. Saniniuujia majaari na 
miasano na neejenu quijia na 
jacanojonuhuara. Naacuatej cushi 
cuaara quiiria nia pueresano casaa. 
8 Majaari nia miaquenu paniniu cuno 
casami shu. Majaari quenaaja tojetaaru
cuajanaa na macu quianu. Nia jiyatere 
tojetaarucuajanaa nia soosano. 9 Saaja 
nio sapitiaaja nia miaquere: nooj, 
juaariocotajaracatej, shiriyaracanio. 
Naajaa, cuno sapitiaaja cuaara quiiria 
caminiajinijinio, moojinijijaajanio. 
45 “Janiyari Camarnujuanaani. Janiya
cuajaari nia mashiquiquiaari Egipto 
jiyajinijini nia Camarnu cua quiniuria. 
Naarate tojetaarucuajanaa maninia 
pueya nia quiri taa cua quiya tojetaaru
cuajanaa maniniacuaani.” 
 

Taa miishanoteja lepra  
cusotaano naatanohuani 

 14  1 Pueyasoori naa Moisees 

sequeree: 

2 —Nioori cua niishitiojosano niaarano 
nia cuaqueya nia jeequenura niaa jaara 
lepra cusonujiniji naatarohua. Naa nia 
miiriquia cuno cusonu shaajesacari nia 
cuaqueyajiniji. Cusosu cuaara jaatucu
saaria pueyacuara secojonaacua. 
3 Pueyacuara secojona cuaara 
suhuortucuajiniji quiaara tucuacaanu 
cusosuta. Cuaara quiniqui niquiiria 
cuno cusosu cuaqueya taa na quiyani. 
¿Seetanujuanaa cushiriyatee, maja soj? 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Levitico 14 ,   17 
4 Jaara puetunujuanaa cushiriinio quiri, 
pueyacuara secojona cuaara tamonu 
pueyano jiyaroora querajaa shiyojua 
quioonuucua. Shiyojua cuaara 
quiyaquiiria pueresano casaa. Cuaara 
rerateerajuhuaj suruhuatu maca, 
naatuuca nishiyocua, hisopo jiyanishano 
jaamasunio. 5 Na nuhuaji, pueyacuara 
secojonaari na naacuna motenutaniya 
niquiriyatu cuno shiyojuajinijinio. Cuno 
shiyojua nanaca cuaara shooteshiyara 
coshijinia cajitiaano samojinijinio 
mohuacajinia. 6 Na nuhuaji, pueyacuara 
secojona cuaara na curosano shiyojua 
saminio quiaara, suruhuatu maca, 
naatuuca nishiyocuajuhuaj, hisopo 
jiyanishano jaamasunio. Cuaara 
puetunu cuno casaajanaa shiiria noo 
mohuacajinia tee shiyojua nanaca 
shootesaaree samojinijinio 
mohuacajiniacuajani. 7 Naa na miiniu 
nuhuajitij, cuaara siete pacutejoora 
majiriuutianu cuno shiyojua nanaca 
leprajiniji naatanohua pueyanoocua. 
Jaara naa na miiritij pueyacuara 
secojona cuaara naatanohua pueyano 
sequeera: “Quiarijia cutara quiaa tari 
naatarohua.” Jiyacaritij, cuno saminio 
shiyojua cuaara carteshiyara tiquiyocua 
na jaanura. 
8 Na nuhuaji, cuno leprajiniji naatano
hua pueyano cuaara jeequejoora na 
toqueya. Cuaara tama na cuaqueyajaaja 
jeequejoorajuhuaj. Naacuatej nojuajaari 
puetunu jeequesanojuanaa quiniutiani
ya. Naajuhuaj, cuaara riuujiuuria 
puetunu na cajacajanaa. Naacua 
cutaratej na naata nia 
suhuortucuajiniohua tiuquiniuhua. 
Saaja maja cutara na naata tama na 
suhuortujiniajaaja tiuquiniu juhuanojua
ja. Cuaara camueenujuurajaara siete 
juuca na suhuortu cari. 9 Jaara tari 
shocotejore siete juuca, cuaara cuno 
juucajinia na naca rashuujiuuria 

90 
tojetaarucuajanaa. Cuaara rashuujiuuria 
na mohua, na namiquiya susequeyanio. 
Cuaara na toqueya jeequejoora, na 
cuaqueyanio, tojetaarucuajanaa sooseoo 
na quiniuria, cohuajatej. 10 Octavo 
juucajinia naatanohua pueyano cuaara 
paara querajaa borreeco caya maniniu, 
niquiriyatu borreeco maaji 
maniniujuhuaj niquiriyatu marijia 
shocoteno. Cuaara pataarajuhuaj seis 
kilo socua na cajiniocua trigo cashojua 
maniniu. Cuno cuaara 
miniquiootasaaria shiyocuata Pueyaso
rano. Cuaara pataarajuhuaj quera litro 
cajiniocua shiyocua. 
21 “Naatanohua jaara quiri sequeja 
casaa jiitiaja tama nocuarajaaja na 
motesocoriquiano, nojuaja cuaara paara 
saaja niquiriyatu borreeco caya 
niquiojua Pueyaso niquiara 
jaasurujutesocoriquiano Pueyaso 
jiyanooniuria nojuaja sesa na quiniujini
ji. Cuaara pataarajuhuaj dos litro trigo 
cashojua maniniu, shiyocuata 
miniquiootasano Pueyasora niquitioso
coriquiano. Naajuhuaj, cuaara pataara 
juhua dos taza saa shiyocuaja, casaata 
cojitishoo. 22 Naajuhuaj, cuaara pataara 
socua querajaa shinijia. Jaara maja na 
naata masenu cuno, cuaara pataara 
querajaa jooshi niquiojua. Niquiriyatu 
cuaara mosaaria sesa na quiniu 
jiyanootijiara. Tamonu cuaara mosaaria 
Pueyasoocuara catijiasocoriquiano.” 
 

Puetunu seyajanaa cuaara 

puecoosaaria Pueyaso quijia tacoji 

 17  1 Na nuhuaji Pueyasoori Moisees 

sequeree: 

2 —Aaroon quia sequere, necohuajaa
janio, puetunu Israel pueyajanaajuhuaj. 
“Pueyasoori naa sequeya niaaratej. 
Nioori na sequesano: 3 ‘Tamonu pueyano 
cua Israel pueyajinijinio jaara tamonu 
casaacuara juhua Pueyasoocuaraja 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 91 
moriquia na juunu, na borreeco, na 
cabra soj nia suhuortucuajinia, tiquiyo
cua soj, 4 cuno pueyano jaara na seru 
nitiaaquimia Pueyaso secojojua 
suhuortu tohuateyaji Pueyasoocuara 
mosocoriquiano Pueyaso Quishaqui 
tacoji, na mosano nanacaari nocua 
tiuutiasaariquiano nanaca na 
shootenuucua tamaqui. Naa na miiniuu
cuatej, cuno pueyano cuaara mosaaria 
na pueya tajiniji. 5 Naa sequeyanijia 
Israel pueya nitianura cucua na 
puecootusocoriquiano seya, teyano 
nojori puecooquiaa tiquiyocua 
samaruhuacuaracuajani, maja cucuara. 
Nojori cuaara nitiaara na miaquesocori
quiano seru pueyacuara secojonaacua 
cua secojojua suhuortu tohuateyaji tii 
na nanaca shootesaanura cua niquiara, 
cua jiyanooniuria seru camaru. 6 Pueya
cuara secojona cuaara cuno seru nanaca 
majiriuutiaara quiria catijiaja juhuacu
tuucua secojojua suhuortu tohuateya 
tacoji. Naajuhuaj, cuno seru shiyocua 
cuaara catijiasaaria shanohua na 
jaanujunura quiria. 7 Maja cumaati 
pueya puecoonu socua na seya cuno 
samaruhuacuara, teyanoocuara nojori 
shocotequiaa janiyacuajani naa cuno 
samaruhua nojori timitianuucuatej.’ Nio 
cua sequesano cuaara quiiria pueyara
caanura, nio pa quishacari pueyara, na 
nuhuaji quiriquiano pueyaranio. 
 
Pueyaso sequesano maja  

nanaca miaquenura 

10 “Israel pueyajinijinio, nojoritia 
quijia tahuejinijiniojuhuaj jaara casaa 
nanaca miaquere, janiyari jiyano 
pueyano ruuretanutaniyani. Janiyari 
narta pueya tajini na shaajariquianoni. 
11 Nio nia niishiri, nanacacuajaari 
puetunu cuaqueya rishitijiajanaa. 
Janiyacuajaari niaara nanaca 
jiyatequiaarini Pueyaso quiquiojinia 

Levitico 17 – 19 

majiriuutiasocoriquiano nia jiyanoo
shaanura. Cuno nanacaari Pueyaso 
jiyanootijia maja nia shaajasaanura. 
12 “Janiyari jiyamitia Israel pueya 
sequeyani maja quenaaja nojori miaque
nura nanaca, nojoritia quijiaca 
taucuacajuhuaj.” 
 

Pueyaso tojijiaari  

pueyaracaanu rishiriquiano 

 18  4 “Niaarano cua sequesano 

tojitiajaca nia quiriquia. Cua 
niishitiojosano nia tojiriquia pueyara
caanu. Janiyacuajaari nia Camarnu 
Pueyasoni. 
5 “Puetunu cua sequesanojuanaa 
tojitiajaca nia quiriquia, cua niishitiojo
sanojuhuaj. Teyano pueyanote cua 
tojijia cutarani, nojuajaari pueyaracaa
nu rishiriquiano. Janiyacuajaari 
Camarnujuanaani.” 
 

Socua rootasano pa 
tojishocoriquiano 

 19  1 Na nuhuaji Camarnu Pueyasoo
 
ri Moisees sequeree: 

2 —Puetunu quiarta Israel pueyajanaa 

quia niishitiojore nio cua sequesano 
tojitiajaca nojori quiniuria: 11 “Maja 
nohuasejonu. Maja sapojonu. Maja sesa 
nia miitioonu nia sapojonuta. 
12 “Majaari cua sesa jiyaniquitiuniu 
nia sapojonu panishacari. Naa nia 
miishacaritij, niaari juhua cua 
rerequeteyaruhua. Janiyari 
Camarnujuanaani. 
17 “Majaari quioojiajinia quia juaaquiaca 
racatanu quiarta pueyanoocuara. 
“Quiocua cutara quiarta pueyano 
nacasure quiaa jaara na niquirii sesa 
miyano. Quiaa jaara sanaa na niquirii 
sesa miyano, sesa na miishanoori 
quiocua tiuutiasaariquianojuhuaj. 
18 “Majaari quiarta pueyano 
naminiujiujia quia quiniu. Majaari quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Levitico 19,  24,   26 
juaaquiaca racatanu quiarta pueyanoo
cuara sesa na miiniuucua quiajaniya. 
Saniniuujia, quiarta pueyano panijia 
quia quiri taa quia paniquiaa tama quia 
cuaqueyajacuajani. Janiyari 
Camarnujuanaani.” 
 

Olivo shiyocua Pueyaso caaniuji 
noshiquioriquiano pueyaracaanu 

 24  1 Na nuhuaji Pueyasoori Moisees 

sequeree: 2 “Quiarta Israel pueya 
quia sequere nojori cuaara quiocua 
patootaara olivo shiyocua. Cuno shiyocua 
cuaara quiiria cohuajanacu, riiquishano 
jajaujiniji. Cunoori pueyaracaanu Pueyaso 
caaniuji noshiquioriquiano Secojojua 
suhuortujinia. 3 Cuno samari nujuatacojuaa
ri cua Quishaquijianaa tacoji nujuataacuaja. 
Aarooncuajaari pueyaracaanu nocua 
cojeriquiano maja cua tacoji caaniuji 
maquesaanura puetunu niucuajanaa. 
Shusha ninishacari noshitijiosocoriquiano 
puetunu niucuajanaa na cuhuatanura, 
cuaara juhuaqueerajaatijia. Nio cua 
sequesanoori Aaroon miishocoriquiano 
pueyaracaanura, nocuajinio canaco 
necohua miishocoriquianonio. 4 Aaroonri 
samari cojuariquiano, Camarnu Pueyaso 
tacoji noshiquioriquiano pueyaracaanuni. 
Samariiri orojiniji shipinishano casaacua 
nujuataacuaja. 
 

Pueyaso tacoji niojosano pan 

5 “Naajuhuaj doce pan quia 

majeetejore trigo cashojua maniniujiniji. 
Niquiriyatu pan cuaara quiiria cuatro 
litro cashojuajiniji shipinishano. Naa 
cuaara quiiria puetunu cuno doce 

92 

panjanaa. 6 Na majeetejonu nuhuaji, 
quiocua na niojorohua orojiniji shipini
shano miaquejajinia, nio miaquejajinia 
cua Quishaqui tacoji nujuataacuajani. 
Quiocua querajiuhuara na niojore; 
niiquijiria seis, na taquijiria seisjuhuaj. 
7 Naajuhuaj, quiocua shanohua jaanuta
ja niojotare seis pan shuriucua, na 
taquijiria seis pan shuriucuajuhuaj. 
Cunoori pan niti catijiasocoriquiano 
shanohua na jaanunura quiria. 8 Cuno 
doce pan cuaara naa niojosaariquia cua 
tacoji puetunu saabado juucajanaa. 
¡Majaari na niyajetanu! Cuaara naa 
pueyaracaanu miishaariquiatej, nia 
nuhuaji quiriquiano pueya quishacari
jiuhuaj. Cunocuajaari Israel pueya 
miishocoriquiano pueyaracaanu 
seetanujuanaa cua saquiriojosano pueya 
nojori quiniuucua. 9 Cuno panri Aaroon 
sasocoriquiano, nocuajinio caneno 
pueya sasocoriquianojuhuaj. Cuaara na 
satuura saaja quiriano riuriotaca 
quiquiojinia, quiriano catijiasocoriquia
no pan na quiniuucua. Puetunu quiriano 
catijiasocoriquiano 
casaajinijiniojuanaani, cuno panri socua 
pueresano. Saaja pueyacuara secojonaa 
sasocoriquianoori.” 
 

Seetanujuanaa Pueyaso  
sequesano na tojijiacara 

 26  11 “Janiyari niaata quiriquiano
 
cuajani. Majaari cua ruuretanu 
quiniutianiya niajaniyani. 12 Janiyari nia 
cojiriquianocuajani. Janiyari nia 
Camarnu Pueyaso quiriquianoni. Niaari 
cua pueya quiriquinoojua.”  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

Nuumero 

Nuumero Naajionee 

Leviicuajinio caneno pueya 
miishocoriquiano sequesano 

 3  5 Na nuhuaji Pueyasoori Moisees 

sequeree: 

6 “Supuetana Leviicuajinio caneno 
pueya quia sequere niya nojori nijionu
ra Aarooncua. Nojori quia jiyatere 
Aaroon naacunaa nojori quiniuria. 
7 Nojori cuaara miitiuuria puetunu na 
miishocoriquiano Israel pueyarajanaa 
Pueyaso Quishaqui tacoji. Nojori naa 
miiniutianiyatej puetunu Israel pueyara 
miishocoriquianojuanaa Pueyaso 
Secojojua tia carijinia. 8 Cuno pojoriiri 
puetunu Pueyaso Secojojua tia cooshano 
casaajanaa cojuariquiano mariyataa 
nojori miishacari puetunu Israel 
pueyara miishocoriquianojuanaa. 
Nojoriiri naa miiniutianiya puetunu 
Pueyaso Secojojua tiajinia 
miishocoriquianojuanaa. 9 Naacuatej 
quiocua Leviicuajinio caneno pueya 
jiyatere Aaroonra poonijionaa nojori 
quiniuria, necohuarajuhuaj. Quiocua 
naa saquiriojore Leviicuajinio caneno 
pueya puetunu Israel pueyajinijiniojua
naa Aaroonra nojori quiniuria tojetaaru
cuajanaa. 10 Saniniuujia, quiocua 
Aaroon, necohuata jiyatere pueyacuara 
secojonaa nojori quiniuria. Saniniuujia, 
cante juhua pueyacuara secojona 

93 

poonijionu saniniujiyani, 
seerataaquishoo cuno poonijiosano na 
miiniuria, jiyano pueyano cuaara 
mosaaria.” 
 

Nazareocuaca jiyanishano pueya 

miishocoriquiano sequesano 

 6  1 Na nuhuaji Pueyasoori Moisees 

sequeree socua: 

2 “Naa quia sequere Israel pueya: 
Caya, maajinio, nojori jaara tama na 
cuaqueyajaaja jiyatenu paniya saaja 
Pueyasora na quiniuria, naa miiniu 
panijia cuaara naa miiriatej: 3 Nojuaja 
cuaara ratuuquiiria vino, tamonu 
jereeca ratusano casaanio. Cuaara 
ratuuquiiria vinagre jiyanishano 
jernacujuhuaj, vinojiniji shipinishano, 
tama casaajiniji shipinishano soj. 
Cuaara ratuuquiiria quenaaja uva caaca 
shocuanacu. Naajuhuaj, cuaara 
mioyaquiiria uva jajau, sacuanijiasano 
uvanio. 4 Naatej, taa juucara na 
sequereecuaja saaja Pueyasora na 
quiniuriani, naa pueyaracaanu maja na 
saniniu quiniutianiya casaa uva natauji
niji muetusano, maja quenaaja na 
jajaujiniji, maja quenaaja na 
shoquejinijinio. 5 Naajuhuaj, cuaara na 
naca tuqueteyaquiiria cuaara Pueyasora 
na sequesano tohuateera jaatijiaj. 
Tucuamuejaruuri quiyajaara naatej. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 6 
Cuaara Pueyasora quiiria tojetaarucua
janaa puetunu na sequesano juucaraja
naa. 6 Pueyaracaanu saaja Pueyasora na 
quishacari taa na sequereecuajani 
cuaara catecanoyaquiiria macuucua. 
9 “Naacuatej, pueyano jaara canashi
yaquiji cusoqui na shuriucua, nojuajaari 
juhua curoosano quirii. Majaari tari 
maninia na naca quiniu Pueyasora. 
Naarate na camaru cuaara 
jeequerohuara tama na cuaqueyajaaja. 
Seeptimo juucajinia nojuaja cuaara 
tuqueteera na naca Pueyasora na quiniu 
na coteesacariuhua. 10 Octavo juucajinia, 
nojuaja cuaara paara querajaa shinijia 
pueyacuara secojonaacua Pueyaso 
Secojojua tia tohuateyajinia. Jaara 
quiyaquiri cuno, cuaara paara querajaa 
jooshi niquiojua. 11 Pueyacuara 
secojonaa cuaara moora niquiriyatu na 
nanacata Pueyaso na jiyanootiniuria na 
camaru. Tamonu cuaara catijiasaaria 
Pueyasora. Naacuatej Pueyaso cuno 
pueyano jiyanootiniutianiya sesa na 
miiniuucuaji cuno pueyano cusonuucua 
na shuriucua. Cuno juucaja cuno 
pueyano cuaara jiyatoohuara na naca 
tojetaarucuajanaa saaja Pueyasora na 
quiniuria. 12 Nojuaja cuaara jiyateera 
Pueyasora na panishano juuca, taa 
juuca na quiniu paniya saa 
Pueyasorajani. Cuaara jiyataara 
borreeco niquiojua Pueyasora catijiaso
coriquiano sesa na miishanojiniji na 
jiyanooshaanura. Coteenu saa Pueyaso
raja na quiniuuri najuhuana quiquianu 
juhua curooshojosano na quiniuucua. 
13 “Pueyano jaara tohuatere saaja 
Pueyasora na quiniu na sequesano, 
nojuaja cuaara Pueyasora na niquitiosa
no jiyataara Pueyaso Secojojua tia 
tohuateyajinia. 14 Nioori na niquitioso
coriquiano Pueyasora: niquiriyatu caya 
borreeco tariucua niquiriyatu marijia 
shocoteno. Cuaara quiiria tojetaarucua

94 
janaa seru maniniu Pueyasora catijiaso
coriquiano. Naajuhuaj, cuaara 
niquitioora niquiriyatu maaji borreeco 
tariucua niquiriyatu marijia shocoteno. 
Cuno cuaara quiiria tojetaarucuajanaa 
seru maniniu na nanacata jiyanooshoco
riquiano na camaru. Naajuhuaj, cuaara 
niquitioora niquiriyatu caya borreeco 
maniniu Pueyaso niquiara na camaru 
shuquiriaatia miaquenura. 15 Cuaara 
Pueyasora niquitioorajuhuaj canaasatu 
mishaja poreetajaaju majeetejosano pan. 
Cuno pan cuaara quiiria cashojua 
maniniu miniquiootasano shiyocuata. 
Cuaara Pueyasora niquitioora tamonu 
poreetesoo panniyojuajuhuaj, 
shiyocuata tuujusano. Cuaara 
niquitioorajuhuaj jiyasocua jajau, 
mashacanio. 16 Pueyacuara secojonaari 
puetunu cuno casaajanaa masenutaniya 
Pueyasora na jiyatenura. Pueyacuara 
secojona cuaara moora na camaru seru 
sesa na miishanojiniji na jiyanooshaanu
ra. Cuaara catijiaara tamonu seru 
Pueyasoocuara. 17 Naajuhuaj, pueyacua
ra secojonaari caya borreeco 
naatenutaniya Pueyaso niquitiosocori
quiano. Canaasatujinia poreetesoo pan 
niquitionutaniyajaariuhuaj, na natau 
jajauta, mashacatajuhuaj. 18 Naacuatej, 
cuno pueyano Pueyaso sequequiaari 
nera tohuateenu seetanujuanaa Pueyaso 
na sequesanoni, nojuaja cuaara na naca 
tuqueteera Secojojua tia tohuateyaji. Na 
tuquenu nuhuaji na naca, nojuaja 
cuaara na muecaca jataara manijinia tee 
cuniqui pueyano jiyanootiaja seru 
cateyacuaja Pueyaso catijiaja quiquioji
niani. 19 Naa cuno pueyano tuquetenu 
nuhuaji na nacatej, pueyacuara 
secojonaari cuno pueyanoocuara 
mosano caya borreeco shiyora 
riniutianiya tariucua majeeno. Na 
nianutaniyari cuno pueyano juaashi
quiajinia. Na juaashiquiajinia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 95 
niojonutaniyajaariuhua niquiriyata 
poreetajaaju pan cuno 
canaasatujinijinio, niquiriyatu panniyo
jua shiyocuata tuujutasanojuhuaj. 
20 Jiyacaritij, pueyacuara secojonaari 
puetunu cuno casaajanaa 
jaasurujutenutaniya Pueyaso tacoji. 
Naacuatej, puetunu cuno casaajanaari 
jiyatesaaree tojetaarucuajanaa maninia 
saaja pueyacuara secojonaara, 
mariyataa cuno borreeco jiriquia, na 
ruhuajacunio. Puetunu cuno casami 
Pueyasora niquitiosanocuajaari saaja 
pueyacuara secojonaa miaquesocori
quiano. Naa cuno pueyanora miishaanu 
nuhuajitij cuno pueyanoori na naata 
vino ratunu cutara.” 
 

Pascua juuca queranacusacarijiniji 

pohuatasano 

 9  1 Niquiriyatu marijia Israel pueya 

shocotesacari tari nojori mashiniu 

nuhuaji Egipto jiyajiniji, coteetaja 
racajinia Pueyasoori Moisees 
sequequiaari nojori quishacari Sinaii 
cariiquia jiyajinia. Naa na sequereeri: 
2 “Israel pueya cuaara queranacuura 
Pascua juucara taa cua niishitiquiaari 
niajaniyacuajani nia mashishacari 
Egipto jiyajiniji.” 
5 Naacuatej Israel pueyari catorce 
juuca serojoquiaari coteenu racajinia 
maninia nojori queranacunura cuno 
tenacari tii nojori quishacari Sinaii 
cariiquia jiyajinia. Nojoriiri puetunu 
miiquiaarijianaa mariyataa taa Pueyaso 
tari niishitiquiaari Moiseescuajani. 
 

Israel pueya pacusacari  
Sinaii cariiquia jiyajiniji 

 10  17 Na nuhuaji, Israel pueya 

nuhuajiria, Leviicuajinio canano 

pueyari Pueyaso Secojojua suhuortu 
niyarataturee. Nojoriiri quiquiaari 
Gerson jiyanishano supuetanajinijinio 

Nuumero 6,  9,  10,   11 

scanano pueya, na tarajanu 
Merarijinijinio canano pueyanio. 
Nojoriiri puetunu Pueyaso suhuortu 
casaajanaa patootanaa quiquiaari, na 
sohuacajuhuaj. Naacuatej, Pueyaso 
quijia patootanaari puetaquiaari nojori 
quijianiji. 
 

Secaja pohuatasano  
Nuumero 10.18-20 

33 Puetunu Israel pueyajanaari naa 

21 Nojori nuhuajiquiaariiri supuetana 

[Nojori nuhuaji, jiuujianraca supueta
na Jacob niquiohuacuajinio canano 
pueyapueeri quiojoquiaari.] 
Coat jiyanishanoocuajinio caneno 
pueya. Nojoriiri puetunu Pueyaso 
suhuortujiniaaco casaajanaa patootanaa 
quiquiaari. Nojori jaara 
tiuquiijiotaseequia, nojoriiri Pueyaso 
Secojojua suhuortu riuriatatujua 
tariucua nujuaretasano. 
quiojoquiaari Sinaii tuhuananujinijitij. 
Nojoriiri jiuujianaraca juuca camueenu
juquiaari cuniquiji nojori pacusacari 
tamaquiria. Pueyaso quijia cojee 
patanaari Israel pueya puetanaa 
quiquiaari na pajenuucua tee cuniqui 
puetunu nojorijianaa maquenutaniyani. 
34 Nojori quiojosacari nojori 
maquesaquiji, Pueyaso cohuaja najacaa
ri nojori caco tiuujia. Jaarajaaja 
nojoritia canujujuaari nojori quiojosaca
ri. 
 

Israel pueya juaashacari Pueyaso 

 11  1 Tamonu juuca supuetana 

Israelcuajinio canano pueyari 

Pueyaso ririjiotaturiquiaa taraatianojori 
miijionuucua. Pueyaso jaara sacuaraatia 
nojori ririjiotanu tojiquiaari, jiyanohua 
juaariiri. Cunora Pueyasojiniji maniiri 
noojiaqueya nojorijinijinio catijiataree. 
Maniiri suhuortucua shocuaqueya 
quijiaca pueya catijiatariquiaa. 2 Pueya

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 11 – 13 
pueeri Moisees nenecojonuuree na 
sariyocuatunuta Moisees naacunura 
nojori. Nocuaji Moiseesri Pueyaso 
maseree nojoriicuara. Maniiri 
maquesacuhua. 
Kibrot-hataava. Quiniquiji Israel 
pueyapueeri socua quiojoquiaari 
Hazerat jiyanishano jiyajiniara. Cuniqui 
quitiushiiriuhuaj. 
 

35 Nojori quishaqui sesaari quiquiaari 

Cariiquia jiyajinia Israel pueya 

pacujusacari tamaquiria 

 12  16 Na nuhuaji, pueyapueeri 

Hazerotjiniji quiaareecuhuaj. 

Tamaqui cariiquia jiyajinia quitiushiiri, 
nojori jiyaniquitiushano Paran jiyajinia. 
 

Moisees jiyaramiquishacari 

manujunuucua 

 13  1 Pueyasoori naa Moisees 

2 —Moiseesnaa, puetunu Israel 

sequereequij: 

pueyaranojanaa cua niquitiosocoriquia
no Canaan jiya manujunuucua pueya 
quia jiyaramiquiri. Cuno quia jiyarami
quishocoriquiano pueya cuaara quiiria 
niquiriyatu pueyano puetunu cuno doce 
Israel niquiohuacuajinio caneno 
pueyajinijiniojuanaa. Cuno pojori 
cuaara quiiria saa tojishano pueyaja. 
3 Moiseesri Pueyaso sequesano 
miiquiaari taa Pueyaso sequequiaari 
nojuacuajani. Naacuatej, Moiseesri na 
saquiriojosano pueya jiyaramiquiquiaari 
Paran cariiquia jiyajiniji. Puetunu 
nojorijianaari tojishano rerequetesoo 
pueya quiriquiase narta Israel pueyajini
jinio. 17 Moiseesri nojori jiyaramiqui
quiaari Canaan jiya manujunuucua. 
Jiyacari naa cuno pojori sequereeri: 
—Cariiquia Neeguev jiyaaco nia 
quiaare, niocua socua tuhuananuhuacua 
tacatama. 18 Niocua maninia 
niquinijionuure cuno jiya taamuecateja

96 

nojoni. Niocua tii quijiaca pueya 
niquirijuhuaj, ¿nujuatajacatejanojoni, 
miaquejosaatiajacuaja soj? Niocua na 
niquirijuhuaj, ¿queraraquitii, secaja soj? 
19 Niocua nojori quijia niquirijuhuaj. 
¿Taamuecajiniaaco quijiaca 
pueyajatejanojoni, nareja 
suhuortucuajiniaaco quijiaca pueyatee? 
¿Nojori tiaca shocuatee saijiniji 
sohuacacaraca, maja soj? Niocua nojori 
quijia jiya niquirijuhuaj, ¿seetanujuanaa 
natoojojuara jiya maniniutii, maja soj? 
20 Naajuhuaj, niocua cuno jiya niquiri, 
¿nacuhuanacatee maja soj? Majaari 
najuhuana puerenu. Niocua cuno 
jiyajiniji naana jajau nitiootaarohua 
canaaraaja canaa niquishocoriquiano. 
Cunoori quiriquiaa uva jiyapuera 
carajotasacari. 
25 Cuno pojoriiri cuarenta juuca 
shocotejoquiaari jiya manujunuucua 
nojori quishacari. 26 Na nuhuaji Cades 
jiyanishanojiniara 
riujiuutiaquiaariuhuari cariiquia Paran 
jiyajinia. Tii nojoriicuaji quitiuriquiaari 
Moisees, Aaroon, puetunu Israel 
pueyajanaanio. Nojoriiri jiyacari 
pohuataree puetunu nojori 
niquishanojanaa. Nojori 
tiuquitiasanohua naana jajau narta 
pueya niquititiuriijaariuhuaj. 27 Nojoriiri 
jiyacari naa Moisees sequeturee: 
—Canaa tari quiquioocuaa noo jiya 
manujunuucuani, teyanoocua canaa quia 
jiyaramiquiquianucuajani. Cuno jiyari 
seetanujuanaa jiya maniniu. Miasanoori 
queraatia quiya cuno jiyajinia. 
Nataacuacaari maninia nujuaa tiijiuhuaj. 
Nia niquishurij, nioori tijinio naana jajau. 
28 Tii camaruhuari miaquetoojonu niishijia
juhuaj, jiyanohua puereetuuca tiacaracaari 
saa na tiaca shocua matacacaracaja. 
Canaari jiyaconaja Anaccuajinio caneno 
pueya niquiriucuaajaniuhuaj. 29 Naajuhuaj, 
cariiquia Neeguev jiya jamatuni, cunoori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 31 Manujunuucua nata quiojono narta 

97 
Amalecita taucuaca jiya. 
Tuhuananuhuaraca jiya saniniunijia, 
cunoori Hitita, Jebuseocuaca, 
Amorreocuaca jiya saniniuujia. Shoniniacu 
caminia shuriuquioco saniniuujia, Jordaan 
moo shuriuquiocojuhuaj, puetunu cuno 
jiyajanaari Cananeocuaca jiya. 
30 Calebri jiyacari Moisees tacoji 
maano narta pueya sanaajaree. Naa 
nojori sequereeri: 
—¡Tuma na cohuanashitiaj! Cuno 
jiyacuajaari puerano. Coteenu na 
camaruhua pa miaquejore tiji. Pa 
naatacuaja nojori miaquejonu. 
pueyari saniniuujia naa na 
riucuatureecujua: 
—Maja, maja pa naata cuno taucuaca 
miaquejonu. Nojoriiri socua cumueeca 
pajaniyajiniji. 
manujunuucua nojori quishacari, 
nojoricuajaari naacua maninia niishiri
quiaa puetunu nojori niquishanojanaari 
seetanujuanaa quiriquiaa. Naajaa naa 
narta Israel pueya sequetujuaari: 
—Cuno jiya canaa na manujucoocuaani, 
cuno jiyari tama tii quijiaca na pueyajaaja 
puecoojua. Puetunu cuno jiyajinia quijiaca 
canaa niquishano taucuacajanaari 
jiyanohua jiyaconaja taucuaca. 33 Canaari 
jiyaconaja pueya niquiriucuaajaniuhuaj. 
Nojoricuajaari tariucuacaanu Anac 
niquiohuacuajinio caneno taucuaca. 
Naacuatej, nojori tajinia canaa quishacari, 
canaari juhua muerucuntuniyojua quiquia
nuni. Canaari seetanujuanaa naa quiquianu 
nojoririani. 
 

32 Nojorijianaa niquiniuucua 

Israel pueya ruuretasacari 

Camarnujuanaa 

 14  1 Naacuatej, puetunu Israel 

pueyajanaari sapueree. Puetunu 

cuno niucuajanaa sariyocuatureejaariuhuaj. 
Nujuquenuucua juhuaquetureeri. 2 Jiyacari

Nuumero 13 ,  14 
tij, puetunu cuno pueyajanaari sacuaraatia 
riushujiutiaturee Moisees, Aaroonjaajanio. 
Nojoriiri naa pocooreequij: “Casaama tari 
pa cusojuanuucanunij, Egipto jiyajiniaja pa 
quishacarijia, cariiquia jiyacumaji pa 
nishacari maaraja. 3 ¿Casaacua Pueyaso 
puetacanu pajaniya nio jiyajiniajaarani pa 
paraa na miaquejotenura pajaniya, pa 
niquiocohua pa niquiohuataja 
quioosaanura seyara, naatejaaratej? ¡Egipto 
jiyajinia pa riujiuuriohua juhuari!” 
4 Tama nojorijiaarijia jiyacari naa 
sequetooreequij: “Niquiriyatu pajaniya
jinijinio pa camarnurano pa jiyaterej. 
Nojuajacua Egiptojiniohuara pa 
riujiuutiarohua.” 
5 Puetunu tii narta pueya niquiarajani, 
Moiseesri tarajanu Aaroonta jiyocuara 
jacamaturee narta pueya nojori 
pueretunuucua. Na jiniji rupueteturee 
jiyocuaari. 6 Josuee, Caleb saniniuujia, 
teyonu pojoritiucuaja jiya 
manujunuucua quiojoquiaarini, nojoriiri 
jiyanohua na taraajenuta tama nojori 
cushiquiya toquejaaja sureeree. Naa na 
toque sureetureeri, sacuaraatia narta 
pueya rimiaaquenu nojori tojiniuucua. 
7 Naacuatej, nojoriiri naa sequeturee 
puetunu narta Israel pueyajanaatej: 
—¿Casaa nia taacanuutaajaaranij? 
Noo jiya canaa na manujunuucua 
quiacanutej, cuno jiyari tojetaarucuaja
naa jiya maniniu. 8 Pueyaso jaara pa 
naacure cuno jiyajiniji pa miaquejonura 
pa paraa, jaara pa naacure cuno 
jiyajinia pa tiuquitianurajuhuaj, 
Pueyasojuanaari socua pa jiyarano pa 
niquitionutaniyaquinioj. Cuno 
jiyacuajaari tojetaarucuajanaa jiya 
maniniu. Puetunu miasanojanaari tii 
morijia maninia. 9 ¿Pueyanaa, casaara 
Pueyaso nia ruuretaajaarani? Majaari 
cuno jiyajinia quijiaca taucuaca 
pueretunujuhuaj. Tuma quiriquiano na 
jiyaninioj. Pajaniyajanaacuajaari nojori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 14 
puecariquianoni. Cuno taucuacaari 
cojuanaaju, nocuaji 
tacunaajujaariuhuaj. Pajaniya cutaraari 
pa naacuriquiano pa Pueyaso jiitiaani. 
¡Naacuatej, maja puereconu! 
10 Tojiyashijiaca narta pueya quiniuu
cua, nojoriiri saaja saitia jacunu panirii 
Josuee, Calebjaajanio. Jiyacaritij, 
Pueyaso shacantuuca cumaacaari 
Pueyaso secojojua suhuortujinia 
niquishaaree. Puetunu Israel pueyaja
naari na niquiquiaari. 11 Pueyasoori 
jiyacari naa Moisees sequereequij: 
—¿Taacari nio pueya tarinitianutaniya 
naa sacuaraatia na samiritiatunu 
janiyarinij? ¿Taacari na tarnitiatunutaniya 
cucuaji na taacanuutunuurinij? Janiyaquiiri 
najuhuana cua cumaacata nocuaji jiuujiate
sano casaa miijiono nojoririani. 
12 Naacuatej, janiyari nojoriicua jiyaronuta
niya pacunujujua cusonuni. Cuaara cuno 
cusonu puequetatuura maja nojori 
tiuquitianura nojoririano cua niquitionu 
panishano jiyajinia, na camaruhua nojori 
quiniuria. Quiocuajinio caneno pueya 
saniniuujia Moiseesna, janiya cutaraari 
nojori canijiariquiano jiyanohuani. Nojori 
cutaraari socua nio pueyajiniji cumaacaraca 
quiriquiano, na paraa miaquejojuaca 
cutarajuhuaj. 
13 Moiseesri jiyacari saaja naa Pueyaso 
riucuaree: 
—Tama quiajaniyajacuajaruhuate nio 
pueya jaatiano quia cumaacata Egipto 
jiyajinijiti. Quiarijia saniniuujia, Egiptojinia 
quijiaca taucuaca jaara nio niishiri taa 
quiarijia nio pueya quia puecoonu 
paniyacuajanij, nojoriiri quia 
rerequeteriquiano. 14 Nojoricua Canaan 
jiyajinia quijia taucuaca caminiujiuri quia 
pueya quia puecoonujiniji. Canaa paraa 
taucuacacuajaari tari niishiya quiajaniyaja
naa canaa Pueyasoniqui, 
quiajaniyajanaacuajaari nio quia pueya 
cojiyacuaja. Cuno taucuacaari niishiyaju

98 

huaj, quiaanaari pueyano jiriquioquiaa 
catecaji quia pocoojonura nata. Cuno 
taucuacaari niishiyajuhuaj, quiaari pueyara
caanu canaa caco tiuuquiaa juhua cohuaja 
najacaja. Nojoriiri niishiyajuhuaj, juuca 
canaa quia puetasacari quiaari cohuaja 
najacara jataquiaa. Niucua saniniuujia, 
quiaari maniria jataquiaa canaa quia 
cuhuatanura. 15 Naacuatej Pueyasonaa, 
quiaa jaara quiarijia pueture puecoonu nio 
quia pueyaniqui, tamonu jiyacajinia 
quijiaca taucuaca, quia cumaacata quia 
miijiosanojiniji niishijiacaari naa 
sequeturiquianotej: 16 “Pueyasoqui maja na 
naata tiuquinitianu quiquianu na pueya 
Canaan jiyajinia, seetanujuanaa na sequesa
no cuno na pueya na 
niquitiosocoriquianotej. Naacua niya nio 
cariiquia jiyajinia nojori puecoorucuaari.” 
17 Naacuatej Pueyasonaa, quiarijia quia 
cumaaca quia pueya quia niquitiri. 
Quiaacuajaari naa canaa sequenotej. 
18 Tama quiajaniyajacuajaari canaa 
sequeno, quiaari ritia juayaquijia. Quia 
paniniuuri pueetaaquijia. Quiaari puetunu 
sesa miiniujianaa jiyanoojia, quia 
ruutetajacajuhuaj. Quiaari sesa miijia 
saniitioriquiano cutara. Quiaari pueya 
miijiosano sacuaraatia tiuutiariquiano nio 
pojoriicua: necohuacua, na jiuhueacua, na 
jiuhuea niquiohuacua, na jiuhuea 
jiuhueacuajaajanio. 19 Quia paniniucuajaari 
tojetaarucuajanaa puequeyaquijia. 
Naacuatej Pueyasonaa, sacuaraatia nio quia 
pueya miishano quia jiyanoori. Egipto 
jiyajiniji canaa quia jaatianujiniji, 
quiaacuajaari tari pueyaracaanu canaa 
rejeretarucuaa cariiquia jiyacumaji canaa 
nishacari niyara. 
 

Pueyaso saniitiosacari na  

Israel pueya 

20 Pueyasoori naa Moisees riucuaree: 
—Maniniacuaja, janiyari puetunu 
nojorijianaa jiyanooniutianiyani taa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 99 
nojoriicuara quia maseree janiyacuajani. 
21 Saniniuujia, nio nia niishiri cutara: 
seetanujuanaa quijiajuhuanaja cua 
quiniuucua, naajuhuaj, shacantuuca cua 
cumaaca quiniuucua puetunu jiyajinia
janaa, majaari cua sapojonu. 
22 Naacuatej, noo pojori, Egipto jiyajinia 
cua cumaacata cua miijiosano 
niquitiuniotej, cariiquia jiyajiniajuhuajj, 
noo pojorijuhuaj cariiquia jiyacumaji pa 
nishacari cua pacutejotuquiaari 
nojoriicuara cua najiquititiuniotej, noo 
pojorijuhuaj nojoriria cua sequesano 
samiritiatuno saajatej, 23 puetunu 
nojorijianaari nojoririano cua niquitio
socoriquiano jiya niquitiuyaquiriquiano. 
Janiyacuajaari tariucuacaanu nia 
supuetanaa sequenoni, cuno jiyacuajaari 
niaarano cua niquitiosocoriquiano cua 
sequesano. Naacuatej, puetunu cua 
ruuretajacajanaari maja quenaaja na 
niquitiuniu quiniutianiya cuno jiya. 
pojoritiucuaja tariucua veinte marijia 
shocotejonuni, nojori sesacacuajaari 
tariucua nequesoreetujinia naajiotasano 
quiya. Puetunu cuno 
pojorijianaacuajaari sacuaraatia 
rimiaaquecono cucuara. Puetunu 
nojorijianaari cariiquia jiyajiniaja nojori 
camarucuneetasacari cusonuuriquiano. 
Nojoriiri naa moquecoriquiano cariiquia 
jiyajiniatej. Naacuatej, noo pojori na 
sesaca tari naajiotasaaquiaari 
nequesoreetujiniatej, puetunu nojorijia
naari cusonuuriquiano sacuaraatia 
nojori rimiaaquenuucua cucuara. 
Nojoriiri naa jamojosaariquiano tiquiyo
cua nio cariiquia jiyajinia. 30 Caleb 
cutaraari Josueeta cuno jiyajinia 
tiuquitiariquiano. Niajaniya saniniuujia 
cua riushujiutianuujuacanaa, janiyari 
nia niquitionu paninio juucua cuno 
jiyani, na camaruhua nia quiniuria. 
Saniniuujia, niquiriyatu niajaniyajiniji

29 Naacuatej, noo pueya, teyonu 

Nuumero 14 

nioori maja quenaaja cuno jiyajinia 
tiuquiriquiano. 35 Janiyajanaacuajaari 
Pueyasoni, janiyari naacua seetanujua
naa sequeyaquij: Janiyari quiarijia naa 
nia miiniutianiyani cua tojitiaashijiaca 
pueyanaa. Niaari cucuara 
coquetoorucuaa mariyataa jatiqui nia 
ruuretatunura janiya. Naacuatej, 
niojuanaari nia quiniu. Niaari nio 
cariiquia jiyajiniaja puequeriquiano. 
 
Na paraa shocotasacari Israel pueya 
39 Moisees jaara naa Pueyaso sequesa
no caminiujiuquiaari narta Israel 
pueyaratej, puetunu cuno pueyajanaari 
jiyanohua taraajecoquiaari. 40 Jaara 
juhuaquequiaari, puetunu Israel 
pueyajanaari tariquiicuaji sanetaquiaari. 
Nojoriiri jiyaconaja tuhuananuhuacua 
tacataquiaari. Jiyacari naa sequetureeri: 
—¡Paacuaja tari niya quiyani! 
Pueyaso niquitiosocoriquiano jiyajinia 
pa tiuquitiarej. Paa juhuari sesa 
miiriucueaacuaranij. 
41 Moiseesri juucua naa tari narta 
pueya sequeree juucuatej: 
—¿Casaara Pueyaso sequesano nia 
tojiyaquiyajaaranij? Naa nia miiniu 
paniniuniquitij, cunoori maja maninia. 
42 Maja najuhuana cuno jiyajinia nia 
tiuquitianura shiiniuquiuniu, pueyanaa. 
Pueyaso maja tari na cojiniu niajaniya. 
¡Niaa cocuaatia miyacujua! Nia 
paraacua nia shoori miaquejonu saniya. 
44 Rejetejaca nojori quiniuucua, 
nojoriiri saaja cuno jiyaconaja tuhuana
nuhua quiajaacua tacataquiaari. 
Saniniuujia, Pueyaso quijia cojee 
cutaraari maja tari pootiosaariquiano 
quiriquiaa na cajitiasaquiji. Moiseesri 
nojori quishaquiji poyaquiriquiano 
quiriquiaajuhuaj. 45 Jiyacaritij, cuno 
jiyajinijinio camaruhua taucuaca 
Amalecitani, Cananeocuacanio, nojoriiri 
Israel pueyacua sanetaquiaari nojori na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Número 14,   16 
miaquejonura. Cuno taucuacaari Israel 
pueya neteyotatuquiaari. Jiyacari Israel 
pueya miaquejotureeri. Hormaa 
jiyanishano tiacajinia nojori 
jatatuqueeri. 
 

Coree ruuretasacari  
Moisees Aaroonnio 

 16  1 Jiyacari supuetana Levii 

niquiohuacuajinio pueyano 
quijiaari Coree, Coat niquiohuacuajinio 
pueyano. Nojuajaari Izhar niyanu 
quiriquiase. Socua quiriquiaajaariuhuaj 
jiuujianraca canuu. Caapiqui nojorijini
jinioori quiriquiaa Eliab niquiohua, 
supuetana Rubeen niquiohuacuajinio 
pueya. Nioori nojori sesaca: Datan, 
Abiramnio. Quiriquiaajaariuhuaj On 
jiyanishano Pelet niyanu. 2 Cuno 
pojoriiri Moiseescuara tonujutooquiaari, 
maja socua camarnu Moisees Aaroon 
quiniuria. Socua nojori cojiquiaariiri 
dosciento cincuenta narta Israel pueya. 
Cuno pueyari narta pueya tojishano 
pueya quijia; narta pueya 
nacasunaajuhuaj. Nojoriiri naacua 
niishishano pueya quiquiaari. 3 Puetunu 
cuno pojorijianaari rerejoquiaari 
Moiseesta, Aaroonta nojori juayonuuta
nura. Naacuatej, nojoriiri naa Moisees 
Aaroon sequetuquiaari: 
—Maja socua canaa cushutiojonu. 
Pueyasocuajaari tari puetunu pajaniya
janaa jiyateno juhua sesa 
miyaquijiacara pa quiniuria na niquiara. 
Pueyasocuajaari niya quiya puetunu 
pajaniyatajanaa. ¿Casaara Pueyaso 
saquiriojosano pueya camarucuara nia 
jiyatecanu tama nia cuaqueyajaajani, 
nia cumaaca nia tojitionura puetunu 
canaajanaani? 
sequereequij: 
Leviicuajinio caneno pueyanaa: 

8 Moiseesri jiyacari naa Coree 
—Quiarijia cua tojitiuri, supuetana 

100 

9 ¿Niaatee nia poonijiosano samiritiaa, 
naajaa puetunu parta Israel pueyajiniji
nio Pueyaso saquiriojosano nia quiniuu
cua cuno poonijiosano nia miiniuria, 
catecaji na shuriucua nia quiniuria na 
secojojua tiajiniani? ¿Majateeri nia 
maniniucuanujuhuaj Pueyaso secojojua
jinia nia poonijionura naa nia naacunu
ra niarta pueyatej? 10 Pueyasojuanaacua
jaari naa nia panitiano cuno poonijiosa
no miijiaca nia quiniuriatej, Leviicuaji
nio caneno pueyanaa, catecaji nia 
quiniuria na shuriucua pueyaracaanu 
nera nia cojesacari na quijia suhuortu 
cari. ¿Niaateeri seetanujuanaa 
pueyacuara secojonaa camarucua 
quiniu paniyajuhuaj? 11 Coreenaa, 
quiartucuanaajaajanio, maninia nio nia 
niishiri cutara, pueyanaa. Naa sacuaraa
tia nia rimiaaquenuucua 
Aarooncuaratej, tama niajaniyajaarijia 
Pueyasoocuara quejaree juaaniu. 
19 Tariquia saniniuujia, Moiseesta na 
juayonuutanura socuani, Coreeri 
tariucua puetunu narta pueyajanaa 
rerejoteno quiriquiaa Pueyaso secojojua 
suhuortu tacoji. Jiyacaritij, Pueyaso 
shacantuuca cumaacaari canashiyaquiji 
nojoriicua muetaquiaari. Puetunu 
pueyajanaari na niquirii. 20 Pueyasoori 
naa sequeree Moiseestej, 
Aaroonjaajanio: 
24 —Puetunu Israel pueyajanaa nia 
numootejore nojori cuaara netecuatuura 
cuno suhuortujiniji tee Coree, Datan 
Abiram quiyacuajani. 
27 Puetunu pueyajanaari ritia 
shiriquirii cuno suhuortujiniji tee Coree, 
Datan, Abiram quiriquiaacuajani. 
Puetunu cuno pojorijianaari jiyacari 
juhuajaniya na suhuortucua nacaacuma 
nujuaturiquiaa necocohuataja, 
necohuatajaajanio. 28 Maatia narta 
pueya niishiniuria, Moiseesri naa 
sequeree puetunu pueyajanaatej: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 101 

—Quiarijia niocua niishiri Pueyaso
juanaacuajaari puetunu nio cua 
miijiosanojanaa cua seeratano. Majaari 
janiya tama cua panishanojaaja 
miijioyani. 29 Naacuatej, nio sesa 
miijiaca pueya jaara tama na 
saaquianoshishacarijiaaja shaajeconu 
taa puetunu pueyajanaa shaajecoquiaa
cuaani, niocua naacua niishiri maja 
seetanujuanaa Pueyaso cua seeratano 
niajaniya. 30 Saniniuujia, Pueyaso jaara 
na cumaacata nocuaji jiuujiatesano 
casaa miiri quiarijia, jiya jaara canashi
yaquiji jiaquequee jiaquesaaquiji, cuno 
sesa miijiaca pueya jaara jiya 
jiaqueyama totere saminiucuaja 
puetunu nojori jiitiasano casamitiaja
naa, naa jiya mianuucua nojoritij, niaari 
naacua niishiniutianiya cutaratej cuno 
sesa miijiaca pueyaquiiri seetanujuanaa 
Pueyaso samiritiarucuaa. 
31 Naa Moisees tucuatasacari sequenu
tej, jiyari cuno sesa miijiaca pueya 
suhuortucua cariquimiaji jiaquequee. 
32 Jiyari naa miaquiaari puetunu cuno 
canuujuanaatej, teyano pojoritiucuaja 
Coree cojitiuquiaari jaarajaaja timia 
Moisees juaaniuni, puetunu nojori 
niquiocohuatajanaa, puetunu necohua
juhuaj, puetunu nojori jiitiasano 
casamijiaajanio. 33 Cuno pueyari 
saminiucuaja jiya jiaqueya puequeetuji
nia totequiaari puetunu nojori jiitiasano 
casamitiajanaa. Na nuhuaji, jiyari juhua 
juhuanoraja mishiquiiquiaariuhua 
nojori nuhuaji. Cuno pojoriiri naa 
shaajasaaquiaari narta Israel pueya 
tajinijitij. Sanaajequeeri. 34 Cuno pojori 
suhuortucua shocua quijiaca tojishacari 
jiya jiaqueyama toteyano 
sariyocuatunutej, narta pueyari ritia 
netecuaturee naa na sequenuta: 
pa miareejaniuhuaj taa nia 
niquiyacuajanij. 

—¡Ritia nia netucuature! Jiyaniquijia 

Nuumero 16 

35 Jiyacarijuhuaj, Pueyasoori mani 

—¿Casaara naa nia miiriicuani? ¡Niaa 

tinirii noo 250 pueya puecoonura 
teyonu pojoritiucuaja shanohua jaanuta
ja catijiaturiquiaa Pueyasora juhua 
pueyacuara secojonaajani. 
41 Naa Pueyaso miiniu nuhuaji, cuno 
tariqui saniniuujia, puetunu cuno Israel 
pueyajanaari naa juaatiuquiaari 
Moiseestej, tarajanu Aaroonjaajanio: 
Pueyaso saquiriojosano pueya 
puecooreecujua! 
42 Puetunu cuno pueyajanaari Moisees, 
Aaroon shocua camarucutariquiaa. 
Moiseesri jiyacari tarajanu Aaroonta 
Pueyaso secojojua suhuortujinia 
quiaquee. Tari tii nojori quishacari, 
cohuaja najacaari suhuortuucua 
cajiquiaari. Pueyaso shacantuuca 
cumaacaari jiyacari niquishaaree. 
43 Moiseesri jiyacari tarajanu Aaroonta 
Pueyaso secojojua suhuortu tacoji 
nujuatuquiaari. 44 Pueyasoori jiyacari 
naa Moisees sequereequij: 
45 —¡Nio pueya shuriucuaji ritia 
niiquiji nia shiriquiri! Janiyari 
quiarijiaja nojori puecoonutaniya 
ritiani. 
Moiseesri tarajanu Aaroonta jiyocuara 
jacamaturee narta pueyacuara Pueyaso 
na masetunura, maja Pueyaso puecoo
nura nojori. 46 Moiseesri Aaroon 
seuqeree: 
—Miji quia riri quia shanohua 
jaanujua casaa quia catijiaja. Quiocua 
juhuacutujiniji naata catiyano nishiya 
niojore tii. Quiocua tii jatarohua cuno 
shanohua jaanujua joocua. Naa quia 
miiniu nuhuajitij, quiocua ritia quiaare 
pueyacua tee nojori quiyacuajani. 
Quiocua Pueyaso masere nojoriicuara 
Pueyaso jiyanooniuria nojori. Pueyacua
jaari tama nojoriicuarajaaja Pueyaso 
najiquitirii. ¿Taa quiarijia Pueyaso pa 
shiniajaacuaanij? Pueyasocuajaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 16 ,  17 
nojoriicua jiyaroree ritia pacujua 
cusonu. Pueyari naacua tari coteeree 
cusonuunutej. 
47 Aaroonri naa miiriiquij taa Moisees 
sequeree nojuacuajani. Ritia netequee 
pueyacuaari tee cuniqui nojori 
mariquiaa jatiquicuajanij. Pueyaso 
jiyarosano ritia pacujua cusonuni, 
queraatia pueyari jiyacari tari na 
cusonuutariquiaacuaa. Aaroonri 
shanohua jaanujua casaa niojoquiaari 
cateriquiano. Jiyacari Pueyaso maseree 
na jiyanooniuria puetunu sesa Israel 
pueya miishanoocuarajanaari. 
48 Queraatia pueyari tariucua macunu
cua pojocoriquiaacuaa. Tamasacari 
saminiucuaja nujuaturiquiaacujua. 
Aaroonri ritia nojori tajiniocoma 
nujuaree shanohua jaanujua casaata. 
Nojori cusojuaniuyano cusonuuri 
jiyacari pueyajequee. 49 Cuno juucani, 
catorce mil seteciento pueyari cusonuu
quiaari. Majaari noo pueya serojosaanu 
cutara, jiya nojori cojiritiaquiaari mianu 
Coreetajatej. 50 Naa pueya 
cusojuaniuyano cusonu pueyajesacaritij, 
Aaroonri Pueyaso secojojua 
suhuortujinia riujiuuquiaariuhuaj 
Moisees na coquenuhuara tii. 
 

Aaroon natacaari catuutiaquiaari 

 17  1 Pueyasoori Moisees sequeree:  

2 —Quiria quiarijia quia 

numootejore puetunu doce 
Israelcuajinio caneno pueyajanaa. 
Puetunu nojorijinijinio doce jiyaniijia
nucuajanaa cuaara na nataca niquitio
joora quiajaniya. Naa doce 
canuucuajinio caneno nojori quiniuu
cuatej, nojori nataa cuaara quiiria 
docejuhuaj. Naacuatej Moiseesnaa, 
quiocua na camaruhua sesaca naajiore 
nojori nataacua. 3 Naajuhuaj, quiocua 
supuetana Leviicuajinio caneno pueya 
niquitiosano natacaacua naajiore 

6 Moiseesri naa Pueyaso sequesano 

102 
Aaroon sesa. Naacuatej, cuaara quiiria 
niquiriyatu nataca saa nojori 
supuetanaacuajinio jiyaniijianucua 
niquitiojosanojua. 4 Quiocua cuno nataa 
niojoree cua secojojua suhuortujiniaaco 
cua cojee cajitiaja tacoji tee cuniqui 
niaacua cua muetaquiaacuajanij. 
5 Janiyajanaari cua saquiriojosano 
pueyano nataca catuutianiniutianiyani. 
Pueyari jiyacari niishiniutianiya canteja 
cua saquiriojosanoni saa quiriaja 
poonijiona quiriquiano. Cunoori Israel 
pueya niishiniuria maninia maja socua 
sacuaraatia nojori rimiaaquenura 
niaacuara cua niquiara. 
caminiujiuquiaari Israel pueyara. 
Naacuatej, puetunu Israel doce maanu 
jiyaniijianucuajanaari na nataca 
niquitiojoturee. Moiseesri naacua doce 
nataa reratereequij. Aaroon natacaari tii 
quiriquiaajuhuaj, narta nataa tajiniani. 
7 Moiseesri na reratesano nataa 
niojoquiaari Pueyaso quijia cojee 
cajitiaja tacoji na secojojua 
suhuortujinia. 8 Moisees jaara tariqui 
quiaquiaari Pueyaso secojojua 
suhuortujinia, Aaroon nataca riuriatasee 
catuutianoori. Cuno natacari supuetana 
Leviicuajinio caneno pueya maanu 
jiyaniijia niquitiosano nataca 
quiriquiaacuaja. Shuucuacaracaari 
quiriquiaa; tariucua noshuriujia 
jaaracajaajanio. 9 Moiseesri jiyacari 
puetunu cuno nataajanaa 
pooquiaariuhua Pueyaso quishaqui 
sohuacajiniji. Puetunu narta Israel 
pueyajanaa na niquitijioquiaariiri. Cuno 
nataa nojori shootianu nuhuaji, tama na 
camarujaarijia tama na natacajaa 
riquiaari. 
10 Pueyasoori jiyacari naa Moisees 
sequeree: 
—Cua quijia cojee tacoji Aaroon 
nataca quia niarohua. Cuaara tii 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 103 
racateera, cua tojitiaashijia pueya 
niishiniuria janiyari naa miijiani. Naa 
quia miiritij, maja socua sacuaraatia 
nojori rimiaaquenura cua niquiara, 
janiya mariqui nojori 
puecoorejaariuhuaj. 
11 Moiseesri naa miiquiaari taa 
Pueyaso sequequiaari nojuacuajani. 
12 Israel pueyari saaja naa sequetuquiaa
ri Moiseestej: 
—¡Taa quiarijia canaa miyacuaani! 
¡Puetunu canaajanaari cusonuuriquiano
ni! 13 Naacuatej canapueteja Pueyaso 
quishaqui na suhuortujinia catecano
quiaani, nojoriiri cusonuuquiaa. 
¿Maniniateeri canaa jaara naa puetunu
juanaa cusonuunutaniyani? 
 

Mohuaca pacaretasacari saajiajiniji 

 20  1 Marijia coteeja racajiniani, 

puetunu supuetana 

Israelcuajinio caneno pueyajanaari cuno 
racajinia tiuquiijioquiaari Cades 
jiyanishano jiyajinia Zin jiyanishano 
cariiquia jiyajinia. Israel pueyari tii 
jiyojetaquiaari rupaquijia. Moisees, 
Aaroon rimiatu Mariari tii shaajesee
quiaari. Tiijia jamosaaquiaariiri. 
2 Nojori quishaqui nojori jiitiaaqui
niuucua mohuaca na ratusocoriquiano, 
puetunu nojorijianaari coquetooquiaari 
Moisees, Aaroon nojori riushujiutianura. 
3 Nojoriiri jiyacari naa sequeturee 
Moiseestej: 
—Casaamaara canaa cusojuanuucanu 
parta Israel pueyatajuhuaj Pueyaso 
jaara nojori cusojuanuucanucuaatej. 
4 ¿Casaacua nio cariiquia jiyajiniara nia 
puetaarucuaa Pueyaso saquiriojosano 
pueyacuaani? ¿Niaatee canaa 
cusojuanuunu paniyajuhuanaja puetunu 
canaa juyacatajanaa soj? 5 ¿Casaara 
Egipto jiyajiniji nia mashiquiquianu 
canaajaarani nio sacuaraatiuucua 
jiyasequejinia nia jiitianura canaani? 

Nuumero 17 ,   20 

Naacuatej, majaari canaa naata casaa 
natanu quenaaja canaa miasocoriquia
no. Majaari niya higuera quiniu. 
Shaaquiiri uva cuhuariquiaca. Majaari 
mininia quiniu. Majaari quenaaja 
ratusocoriquiano mohuaca 
quiniujuhuaj. 
6 Jiyacaritij, Moiseesri Aaroonta pueya 
shuriucuaji quiaquee Pueyaso secojojua 
suhuortujinia. Nojoriiri tii jacamatu
quiaari jiyocuara. Na jiniji rupueteturee 
jiyocuaari. Pueyaso shacantuuca 
cumaacaari nojoriicua muetaree 
jiyacari. 7 Pueyasoori jiyacari naa 
Moisees sequeree: 
8 —Quia nataca quia riri quiarijia. 
Quia tarajanu Aaroon cuaara quia 
naacuura puetunu nio pueyajanaa nia 
rerejotenura. Naa nia miiniu nuhuajitij, 
quiocua puetunu pueya niquiarajanaa 
cuno saajia sequere cuaara mohuaca 
shooteera. Quiocua cuaara niquishurii
riaj, mohuacaari saajiajiniji jaatenutani
ya pueya ratusocoriquiano, juyaca 
ratusocoriquianojaajanio. 
9 Moiseesri Pueyaso cojee tacoji 
maano nataca ririi. Naa miiriiri taa 
Pueyaso sequequiaari nojuacuajanij. 
10 Moiseesri tarajanu Aaroonta puetunu 
pueyajanaa rerejotequiaari cuno saajia 
tacoji. Moiseesri jiyacari naa pueya 
sequereequij: 
—Nia tojitiare tojitiaashijiacanaa. 
¿Canaateeri nio saajiajiniji 
pojuarataniya mohuaca nia 
ratusocoriquianoni? 
11 Moiseesri naa na sequenuta na 
natacata pacutejoree cuno saajia 
piquiniu. Queraatia mohuacaari jiyacari 
pacaretaquee. Puetunu pueyajanaari 
jiyacari mohuaca raruuree, nojori 
juyacajaajanio. 12 Saniniuujia, Pueyasoo
ri jiyacari naa Moisees Aaroon sequeree: 
—Janiyacuajaari nia sequereeni, cuno 
saajia nia sequere mohuaca cuaara 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 20 ,  21 
pojuartaara pueya niquiara nojori 
maniniuhuaqueetanura janiya. Niaari 
jaarajaaja saaja cucua tiuyaquiriijuhuaj. 
Niaari naacua cuno pueyataja 
tiuquitiaaquiriquiano niaarano cua 
niquitiosano jiyajiniajuhuaj. 
13 Meriba cuaritia 
jiyaniquishaaquiaariiri cuno cuari 
saajiajiniji pojuaratano mohuacani. 
Tiicuajaari Israel pueya riushujiutiaja 
Pueyaso, na jiyamuetusacari. Pueyasoo
ri saaja na cumaacata na miishano cuno 
pueya niishitiquiaari nojuajaari tojetaa
rucuajanaa miiniu maniniu. 
 

Aaroon shaajesacari 

22 Na nuhuaji, puetunu Israel pueyaja
naari Cades cariiquia jiyajiniji 
quiojoquiaari Hor jiyanishano tuhuana
nuucua. 23 Tari nojori quishacari jiyareta 
taucuaca Edom jiya namiquiiquiumia, 
Pueyasoori jiyacari naa Moisees Aaroon 
sequeree: 
24 —Aaroonri tari shaajenutaniya. 
Nojuajaari Israel pueyara cua niquitio
sano jiyajinia tiuquiyaquiniutianiya. 
Janiyari naa miyani, cuno Meriba 
cuarijinia nia ruuretanuucua cua 
sequesano niajaniya. 25 Quiajaniya 
saniniuujia Moiseesnaa, Aaroon quia 
jiyataare neyanu Eleazartaja Hor 
tuhuananujiniji. 26 Quiocua cuno 
tuhuananujiniji nia quishacari, 
pueyacuara secojona na quiniuucua, na 
cushishano toque jocojore. Quiocua 
saniniuujia neyanu Eleazar cushitirinioj. 
Aarooncuajaari na nuhuaji saniniuujia 
tiijia shaajenutaniyacujua. 
27 Moiseesri jiyacari naa miiriiquij taa 
Pueyaso sequequiaari nojuacuajani. 
Jiyacaritij, nojoriiri puetunu Israel 
pueya niquiarajanaa tacataquiaari cuno 
Hor tuhuananuucua. 28 Tiijia nojori 
quishacari, Moiseesri jiyacari Aaroon 
toque jocojoree. Saniniuujia Eleazar na 

104 

cushitiriiri. Tiijiani, cuno 
tuhuananujinijini, tee nojori 
quiriquiaacuajanij, Aaroonri tiijia 
shaajequiaari. Naacuatej, saa 
Moiseesjaari Eleazarta rosetaquiaariu
hua cuno tuhuananujiniji. 29 Puetunu 
Israel pueyajanaa jaara niishiquiaari 
Aaroon tari nimishiquii, nojoriiri 
niquiriyatu raca na nujuquequiaari. 
 

Broncejiniji Moisees  
shipinishacari soconu 

 21  4 Na nuhuaji, Israel pueyari 

nojori quishaqui Hor tuhuana
nujiniji quiojoquiaari. Nojoriiri jiyacari 
tamo naatunacu caminia jiquioocua 
quiojoquiaari pananu muetasamajiria. 
Janiya camarucutatureejaaraari maja 
Edom jiyacuma na niyacutatunura. Naa 
pueyaracaanu na rucuanetunuucuatej, 
pueyari socua juaaquioquiaari. 5 Nojorii
ri jiyacari sacuaraatia rimiaaqueturee 
Pueyasoocuara Moiseescuarajaajanio. 
Naa sequetureeri: 
—¿Niaateeri Egipto jiyajiniji canaa 
mashiquinio naa nio cariiquia jiyajinia 
canaa nia cusojuanuunuratej? Majaari 
ratusocoriquiano mohuaca quiniu, 
miasocoriquiano casaajaajanio. Canaa 
tari nio manaa seque jirii jiyanohuani. 
6 Pueyasoori nojoriicua jiyaroquiaari 
queraatia mirijianu cuno pueya na 
sojonura. Queraatia Israel pueyari 
naacua soconu sajiyashi 
cusonuutaquiaaritij. 7 Nojoriiri jiyacari 
Moiseescua quiojoquiaari. Naa na 
sequetureeri: 
—¡Canaari seetanujuanaa sesa 
miiriucuaani sacuaraatia canaa 
rimiaaquenuucua Pueyasoocuara, 
quiocuarajuhuaj! ¡Canaacuara quiarijia 
Pueyaso quia masere, nojuaja cuaara 
nio sacocua shaajaara canaacuaji! 
Moiseesri jiyacari Pueyaso maseree 
Israel pueyacuara puetunu nojorijianaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 105 
na jiyanooniuria. 8 Pueyasoori jiyacari 
naa Moisees sequereequij: 
—Broncejiniji quia jeecare juhua 
nojori sojojua soconu niquishanojua. 
Quiocua na nuhuaji macaacua na 
nujuaretarohuanoj. Naacuatej, soconu 
jaara nojorijinijinio sajiri, nojori cuaara 
macaacua quia nujuaretasano soconu 
niquiiria. Nojori jaara naa miiri, majaari 
soconu saashi nojori cusonuutanu 
quiniutianiya. 
9 Moiseesri jiyacari broncejiniji juhua 
soconu niquishano jeecaquiaari. 
Macaacua na nujuaretareeri. Naacuatej, 
pueya jaara soconu satequiaari, ritia 
jeecasano soconu niquitiuquiaariiri. 
Majaari naacua soconu saashi na 
shaajetanu quiquiaari. 
 

Israel pueya shocotasacari 

Amorreocuaca camarnu Sehon 

21 Israel pueyari nojorijinijinio tama 
narta pueyajaaja jiyaramiquirii 
Amorreocuaca camarnu Sehon 
jiyanishanoocua. Naa na rupaa jiyarotu
reeri: 22 —Canaa quia shocotereja quia 
jiyacuma. Majaari canaa rapijionu 
quiniutianiya nia cuhuariquiacajinia nia 
nataacuaca. Majaari canaa cooniu 
quiniutianiya nia cuhuariquiacajinia nia 
jiitiasano uvajuhuaj. Majaari canaa 
raruunu quiniutianiya nia cuariyajiniji 
nia mohuacajuhuaj. Canaacuajaari 
maninia quiojoriquiano saaja quia nuu 
puereetunuhuoco canaa niyacutasacari 
nia jiyacumani. 
23 Sehoonri saa Israel pueya rejetereejaa 
maja nojori shoconura na jiyacuma. Saaja 
puetunu na pueyajanaa rerejotereeri. Na 
jiyataquee Israel pueyata na naacuneetoo
nura cariiquia jiyajiniaari. Jaara tiuquiijio
seequiaari Jahaza jiyanishano tiacajinia, 
cuno Amorreocuacaari Israel pueyata 
miaquetoojoree. 24 Israel pueyari maja na 
cohuanashitiatunu quiquiaari nojori paraa. 

Nuumero 21 ,  22 

Naacuatej, nojoriiri saa nojori paraa 
Amorreocuaca shocotatureejaa saniya. 
Israel pueyari naacua cuno taucuaca jiya 
jiyatequiaari nojoririatej. Puetunu Arnoon 
moojinijijanaa, Jordaan moo jiquio Jaboc 
moocua tohuateemaari. Cuno jiyacuajaari 
Amoonita taucuaca jiya namiqui 
puetuyajanaa. Cuno taucuaca jiyacuajaari 
jiyaconaja sohuacaraca quiquiaari na 
tiacaca shocua na jiya namiquiiquiumia. 
31 Israel pueyari naacua nojori paraa 
Amorreocuaca jiya camaruhuara quiquiaari 
 

Israel pueya shocotasacari Basaan 
tiaca camarnu Og na pueyataja 

33 Naa Israel pueya miiniu nuhuajitij, 

nojoriiri Basaan tiacajiniara 
riujiuuquiaariuhua. Og saniniuujia, 
Basaan tiacajiniji camarnuni, nojuajaari 
na pueyata Israel pueya 
miaquejonuucua niquiaari Edrei 
jiyanishano tiacajinia. 34 Pueyasoori 
jiyacari naa Moisees sequereequij: 
—Tuma na puererej. Janiyacuajaari 
puetunu nojorijianaa quia 
shocotaniniutianiyani. Nojori jiyari 
niaaranojuhuaj. Quiocua naa nojori 
miirijuhuaj taa quia miiriucuaa 
Hesboon tiacajinia quijia Amorreocuaca 
camarnu Sehoncuaani. 
35 Israel pueyari taucuaca camarnu Og 
motuquiaari, necohuajuhuaj, puetunu 
na soldadohuajaajanio. Israel pueyari 
maja quenaaja na curotunu quiquiaari 
niquiriyatu tahue. Naacuatej nojoriiri 
puetunu cuno tahue jiyajanaa 
jiyatetuquiaari nojoriria. 
 

Madiaan camarnu Balac 

jiiquiootesacari shimiacu Balaam 

 22  1 Israel pueyari na quitiushaquiji 

quiojoquiaari. Moab jiya 

jamatujinia na quitiujiara na 
suhuorotaqueya nujuatejotaseeriuhuaj. 
Cunoori Jordaan moojiniji pananu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Zipor niyanu Balacjanaari 

Nuumero 22 
muetasamajiria quiriquiase, jiyareta 
Jericoo tiaca taquijiria. 
niquiquiaari taa Israel pueya miiriucuaa 
taucuaca Amorreocuacacuaani. 
Nojuajaari Moab jiya camarnu quijia. 
3 Naajuhuaj, narta Moab jiyajinijinio 
taucuacaari jiyanohua pueretuquiaari 
jiyanohua queraraqui Israel pueya 
quiniuucua. 4 Naacuatej, Moab jiyajiniji
nio taucuacaari Madiaan jiyajinijinio 
narta taucuaca jiyaniijianucua 
sequequiaari naatej: 
—Cuno pueyari pa jiya riutiocojosee 
pocuajiijia. Pa jiya tucuatanutaniya 
camaruuniu socuaari naatej taa juunu 
puecojoquiaa jiyasocua miaquejonu 
cuhuariquiajiniacuaanij. 
Jiyacaritij, Balac jiyanishanoori Moab 
jiya camarnu quiriquiase. 5 Naacuatej, 
Balacri Beor niyanu Balaamcua na 
rupaa jiyaroquiaari. Balaamri jiyacari 
Petor tiacajinia quijia, Eufrate moo 
casaqueeji Amav jiyajinia. Balacri nio 
na rupaa jiyaroquiaari Balaamcua na 
pueyata. Naa Balaam sequequiaariiri: 
—Quiaj, Egipto jiyajinijinio quiano 
pueyari puetunu nio canaa jiyajiniaja
naa paaquejerecuaa. Naacuatej, nojoriiri 
quiarijia niya tari canaa tiaca taquijiria 
quishii. 6 Miji ritia quia niyare 
Balaamnaa. Cuno pojori quiria quia 
shimiojoquee. Nojori cutaraari socua 
cumaacaraca canaajiniji. Quiaa jaara 
naa shimiojoquee quiria nojoritij, cua 
naata jiyoteeri naacua nojori 
mashiquiniu canaa jiyajiniji cutaratej. 
Janiyacuajaari seetanujuanaa niishiyani, 
quiaa jaara maninia rupaajinia casaa 
sequere, quiaa jaara shimiojorejuhuaj, 
puetunu cunojuanaari tohuatequiaa. 
7 Naacuatej, Moab, Madiaan jiyajiniji
nio jiyaniijianucuaari na cumaneeca 
patootaquiaari Balaam na 
niquitiotusocoriquiano jaara Israel 

106 
pueya shimiojore nojoriria. Cuno pojori 
jaara tiuquiijioseequiaari Balaamcua, 
nojoriiri Balac sequesano caminiujiu
quiaari Balaamra. 8 Balaamri nojori 
sequeree: 
—Nia maquerejaara niya nio niucua. 
Janiyacua tariqui nia sequeseequiani 
janiyatee niaata quianutaniyani maja soj. 
Coteenu Israel pueya Pueyaso shanacureera 
cucua, taa na sequenutaniya janiyani. 
Moab jiyajinijinio jiyaniijianucuaari 
tiijia maquetiuyaree cuno niucua 
Balaam tiajiniani. 9 Cuno niucuajani, 
Pueyasoori Balaamcua muetaquiaari. 
Naa na nequesotareeri: 
—¿Balaamnaa, canapueteja nio 
pueyani niya quia tiajinia quiyani? 
10 Balaamri Pueyaso riucuaree: 
—Moab jiyajinijinio, Zipor niyanu 
camarnu Balaccuaja cua numootenuu
cua niya cucua na pueya jiyaroreeno. 
11 Egipto jiyajiniji mashinio queraraqui 
pueyana tiuquiriucuaa. Cuno pojoriniaa
ri quiarijia puetunu nojori jiyajiniajanaa 
niyaquejerucuaa. Balacri paniya ritia 
nocua cua quianura quiarijia, na 
miaquejosocoriquiano nera cuno pueya 
cua shimiojonura. Jaara na naata quiri 
cuno pueya miaquejonu, nojuajaari na 
jiyajiniji cuno pueya taanuunu paniya. 
12 Pueyasoori saaja naa Balaam 
sequereequij: 
—Cua tojiri. Maja cuno pojoritia quianu 
cuno pueya sesacanura. Cuno pueya quiaa 
na sesacanura masuushiyani, cuno 
pueyacuajaari tariucua maninia rupaajinia 
cua sequesano pueya. 
13 Jaara juhuaquequiaari, Balaamri na 
riniuucua nocua Balac jiyaramiquishano 
jiyaniijianucua sequequiaari naatej: 
—Nia jiyacua nia riujiuuriohua. Maja 
Pueyaso paniniu cua quianura niaatani. 
14 Moab jiyajinijinio jiyaniijianucuaari 
riujiuuquiaariuhua nojori camarnu 
Balaccua. Naa na sequetusuhuari: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 107 

—Maja Balaam niniu paniniu 

—Balac jaara cua niquitiore na tia 

quiriucuaa canaatani, na niquiniuucua 
quiajaniya. 
15 Balacri socua jiyaramiquiquiaari 
jiyaniijianucuara na jiyatesano na 
pueya. Coteenu na 
jiyaramiquishanojinijini, nojoriiri socua 
queraraqui na pueya quiriquiaa, socua 
tojishano na pueyajuhuaj. 18 Balaamcua 
nojori tiuquishacari, Balaamri saaja naa 
cuno pueya sequequiaaritij: 
mishaja oro platajaajanio, naajaa 
majaari na panishano cua miiniu 
quiniutianiya. Na panishano jaara quiri 
secaja, queraatia soj, majaari cua 
Pueyaso sequesano cua shocotenu 
quiniutianiya Balac panishano cua 
miiniuria. 19 Naajaa, niyaja nia 
maquesee. Israel pueya Pueyaso 
shanacureera cucua, casaa na sequenu
taniya quiarijia janiyanij. 
20 Pueyasoori cuno niucua Balaamcua 
muetaquiaari. Naa na sequereeri: 
—Cuno pueya jaara quia riniuucua 
niya tiuquirii, nojoritia quia quiaarequi. 
Quiocua saa cua sequesanojua miishii. 
 
Balaam burro niquishacari Pueyaso 
21 Balaamri socua naacua 

sanequiaaritij. Na cajijiara na burro 
nijinia casaa moroquiaariiri. Cuno Moab 
jiyajinijinio jiyaniijianucuata quiaquee
ri. 22 Balaamri na burro nijinia 
cajiriquiaa na quiasacari. Querajaa na 
jiyaraajiaari nata quiariquiaajuhuaj. 
Pueyasoori juaariquiaacujua Balaam 
tojiniuucua nocua nijiono pueya, nocua 
nijiono pueyata na quianuucuajuhuaj. 
Naacuatej, Pueyasoori nocuaji 
cutequiaari na nuujinia, na tenujunura 
juucua. 23 Burro jaara niquiquiaari 
Pueyaso na nijiniaquetucuaja mueruu 
muetuyano nuu jiuujiajinia, nuujiniji 
tunequeeri. Cuhuariquiaaco tamoco na 

Nuumero 22 

camaru neretariquiaari. Balaamri 
jiyacari na burro pirii, nuujiniara burro 
tacatenuhuara. 24 Na nuhuaji, Pueyasoo
ri nuu secanesaqui nujuaquiaari 
nojoriicuaji. Nuuri saatiuniu quiriquia
se; uva cuhuariquiaca tajiniaaco 
neteriquiaseeri. Naacuatej, miaquetaja
ra, muenecarajuhuaj, cuhuariquiaca 
casacacaari saitia matacojosano 
quiriquiase. 25 Burro jaara Pueyaso 
niquiquiaari, saitia nuu casaca 
matacaacuara pojoqueeri. Jiyacari na 
camaru Balaam cashacu tanureeri. 
Balaamri jiyacari na seru camiriohua 
piquiniuhuaj. 26 Pueyasoori jiyacari 
nojoriicuaji cutesee socua na tacoji 
jiyanohua nuu secanejesaqui. Majaari 
quenaaja tii pueyano naata quijia narta 
pueyanota niyonejetoonu. 27 Naacuatej, 
burro jaara Pueyaso niquiquiaari, 
jiyocua jacamaquee nocuajiiri. Balaamri 
naacua juaariiquij. Macata piquirii na 
seruuri. 28 Pueyasoori jiyacari burro 
pohuateree. Naacuatej, burroori naa na 
camaru Balaam sequereequij: 
—¿Casaa cua miirii quiajaniyanij? 
Quiaari tari cua pacutejoree piquiniu 
jiuujianaraca. 
29 Balaamri na seru riucuaree: 
—Quiaacuarateja cua rerequetereejaj. 
Cushiishi niariquia cua 
juaashiquiajinianij, janiya maara 
quiarijiaja quia morinij. 
30 Burroori saaja naa riucuaree 
Balaam: 
—Janiyacuajaari noo quia seruni, 
pueyaracaanu na nijinia quia 
cajishanotej. Quiaacuajaari maninia 
niishiya, majaari tari naa cua miiniu 
quijia quiajaniyatej taa quiarijia cua 
miiriicuajanij. 
Balaamri na seru riucuareecujua: 
—Seetanujuanaa naacuaaquiniatejaj. 
31 Pueyasoori jiyacari Balaam namijia 

tojeteree nojuaja na niquiniuria. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 22 ,  23 
Pueyasoori jiyacari nuujinia nujuari
quiaa. Na nijiniaquetucuaja mueruu 
cacariquiaari. Balaam niquishacari 
Pueyaso, jiyocuara jacamareeri; na jiniji 
rupueteree jiyocuaari. 32 Pueyasoori 
jiyacari naa Balaam nequesotareequij: 
—¿Casaara jiuujianaraca tari quia 
pacutejoree quia seru piquiniunij? 
Janiyajanaacuajaari quiocua 
roseyareeni cua cosenura quiajaniya 
maja quia shoconura. Janiyari juayani 
quia quianuucua terara quia 
masuusaarucuaacuajani. 33 Quia 
serucuajaari cua niquiriini. Nojuajaari 
naacua jiuujianaraca cua pacutejoree 
niyonenu juucua. Quia burro juhua cua 
niyonujureeni, janiya maara tari quia 
moreni. Maja cutaraari quia seru cua 
monu, quia nuhuaji na quiniuria cutara. 
34 Balaamri naa Pueyaso riucuaree: 
—Janiyaqui seetanujuanaa sesa miiriini. 
Janiyatuma taa niishirini quiaari nuujinia 
ritiariquiaa cucuaji maja cua shoconura. 
Jaara quiara quiri sesa naa cua quianuratej, 
riujiuuriohuaraquij. 

35 Pueyasoori saa na riucuareejaa: 
—Naajaa quia quiaare cuno pueyata. 
Majaari nio niyajetanu cutara. Quiocua 
saa cua tosano quiajaniyaja pocuasee. 
Naacuatej, Balaamri nocua Balac 
jiyaramiquishano jiyaniijianucuata 
quiaquiaari. 
 

Balac quiasacari  

Balaam naacunuucua 

36 Balac jaara tosaaquiaari Balaam tari 

nocua quenaacoriquiano, Balacri na 
naacunuucua quiaquiaari narta Moab 
pueya tiacajinia. Cuno tiacaari Arnoon moo 
shuriuquiumia. Cunoori jiyareta nojori jiya 
namiquiiquiumia tamasaca taucuaca jiyata. 
Na naacuneetoosacari, Balacri naa sequeree 
Balaamtej: 
37 —Jiyanohua cua tacaaniuucua, 
janiyari quiocua pacutejorucuaa cua 

108 
pueya jiyaramiquiniuni. ¿Casaara quia 
tarijiorucuaa saajaarani? ¿Quiaateeri 
jiyaniyaruhua majaari cua naata 
maninia casaa miiniu quiarani? 
41 Tariqui saniniuujia, Balacri Balaam 
tacataquiaari Bamot-baal tuhuananuu
cua. Balaamri tiji niquishii saa Israel 
pueya suhuortucua casacaja. 

 23  1 Balaamri jiyacari naa Balac 

sequereequij: 

2 Balacri naa miirii taa Balaam 

—Seya cua catijiajara niya quiria quia 
juhuacujure siete juhuacutucua. 
Quiocua catijiasocoriquiano siete juunu 
macujuashiya puecoorejuhuaj, siete 
borreecojaajanio. 
sequequiaari nojuacuajanij. Puetunu 
cuno siete juhuacutucuajiniajanaani, 
Balacri jiyacari Balaamta mariyataa 
catijiaree niquiriyatu juunu macujuashi, 
niquiriyatu borreecojaajanio. 
Balaamri Balac sequeree: 
shuriucuani. Rupaquijia tuhuananuucua 
tacaanijia. Tii Pueyaso 
shanacunutaniyanijia, cucua 
muetanutaniyatejanojoni. Janiyacua 
saniniuujia na sequesano quia 
numooterenijia. 
 

3 Naa seya na catijiatunu nuhuajitij, 
—Niyaja cua sashiri juhuacutucua 

Saaja maninia rupaajinia Balaam 

sequesacari Israel pueya 

Balaamri cariiquia tuhuananuucua 

tacaquee. 4 Pueyasoori tii nocua 
muetaquiaari. Balaamri naa na 
sequeree: 
—Janiyari quiarano cua catijiajara 
siete juhuacutucua juhuacujutereeni. 
Janiyari tari tii catijiaree niquiriyatu 
juununi, niquiriyatu borreeconio, 
puetunu cuno siete 
juhuacutucuajiniajanaa. 
5 Pueyasoori jiyacari Balaam niishitio
joree casaa na sequenutaniyani jaara 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Balaccua quia riujiyarohua. 

6 Balaamri riujiyarohua. Balac riuriata

109 
Israel pueya shimiojotesaare juucua. 
Pueyasoori Balaam sequeree: 
Quiocua naa na sequesuhuanotej, taa 
cua niishitiojoree quiajaniyacuajani. 
suhua seya cateyano juhuacutucua 
shuriucua nujuaanoori. Na shuriucua 
nujuaturiquiaajaariuhuaj puetunu narta 
Moab taucuaca jiyaniijianucuajanaa. 
7 Balaamri jiyacari naa coteeree Pueyaso 
tosano caminiujiuniuriatej. Naa 
sequereeri: 
“Cua quiquiojiniji, pananu muetasa
maji Aram tuhuananuhuajiniji, Moab 
pueya camarnu Balacri cua 
jiiquiooterucuaani. Naa cua sequeru
cuaari: ‘¡Miji quiaj, quiria quia 
shimiojoquee nio Israel pueyani! 
Nojoricuajaari nojori supuetana Jacob 
niquiohuacuajinio caneno pueya. Naa 
quia shimiojosano cuaara quiria tojeera 
cua miaquejosocoriquiano.’ 8 ¡Moseeca, 
taa cua sesacaacuaa Pueyaso sesacasoo 
pueyanij! ¿Janiyatucua casaara naa 
taraatia cuno pueya miishaanura nojori 
panitiareni? ¿Pueyasotee naa taraatia 
cuno pueya miishaanura nojori 
panitiaacuaa? 9 Janiyajanaacuajaari nio 
saajia tuhuananujiniji nojori niquiyani. 
Nojori shootiaacuajanijia nio jocoma 
tuhuananujinijini. Cuno pueyari jiyareta 
tama nojorijiaaja; tamasacata cojitiyori. 
Nojoriiri tojeeca pueya tamaquiicua 
quijiaca pueyapuejiniji. 10 Tojetaarucua
janaa jiyanohua queraraquiiri; majaari 
naacua na naata serojosaanunoj. 
¿Canatuma nojori serojorecuaani, na 
niishishaanura taa pueyateja nojorini? 
¡Janiya maara shuquiriaatia quirini 
janiya jaara shaajeyariquiani juhua 
cuno sesa miyaquijiacaja! ¡Janiya maara 
timiyareni janiya jaara maninia 
miishaare juhua nojorijiani cua 
shaajesacari!” 

Nuumero 23 
11 Balacri jiyacari Balaam juaarii. Naa 
na sequereeri: 
—¿Casaara naa quia miyani? Janiyari 
niyara quia jiiquiooterucuaani cua 
paraa quia shimiojonura quiria. Quiaari 
saa nojori maniniuhuaqueetareejaa. 
12 Balaamri Balac riucuaree: 
—Janiyacuajaari naacua maatia tari 
coteenu quia sequerucuaani, janiyari 
saaja coojiajinia Pueyaso niishitishano 
sequenutaniyani. 
13 Balacri saaja jiyacari Balaam 
shiniujiurii. Naa na sequereeri: 
—Miji, niiquiji pa pacutaare tamaqui. 
Quiaari tiji saaja cuno pueya 
suhuortucua shocua niquiniutianiya, 
maja suhuortucuajanaa. Quiocua tiji 
cuno pojori shimiojosee quiria cutara. 
14 Balacri Ba laam pa cu ta quiaa ri Sofim 
jiyanishano cuhuariquiajinia. Cunoori 
Pisgaa tuhuananu quiajaacua quiriquia
se. Nojuajaari tii juhuacujusee socua 
siete juhuacutucua. Puetunu cuno siete 
juhuacutucuajiniajanaanij, tii catijiaree 
niquiriyatu juunu macujuashiiri, 
niquiriyatu borreecojaajanio. 15 Balaam
ri naa tii sequequiaari Balactej: 
—Seya catesacarijia niyaja cua sashiri 
juhuacutucua shuriucuani. Pueyasota 
naacuneetoonuucua quiaanijia. 
16 Pueyasoori Balaamcua muetaquiaa
ri. Jiyacari Balaam rootareeri maatucua 
taa na sequesano caminiujiuri Balac 
tojishocoriquianonij. Pueyasoori naa 
Balaam sequereejuhuaj: 
—Balaccua quia riujiyarohua. Quiocua 
na niquiara caminiujiushuhua taa cua 
niishitiojoree quiajaniyacuajanij. 
17 Balaam tiuquishacariuhua, Balac 
riuriatasuhua seya cateyano juhuacutu
cua shuriucua nujuaanoori narta Moab 
jiyaniijianucuata. Balacri Balaam 
nequesotaree: 
—¿Taa Pueyaso sequeree 
quiajaniyanij? 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 23 ,  24 
18 Balaamri jiyacari naa caminiujiurii 
Pueyaso sequesanotej. “Zipor niyanu 
Balacnaa, nio quia tojiri maninia. 
19 Tuma jiyanij Pueyaso juhua pueyano
jua. Nojuajaari tojetaarucuajanaa 
sapojiyaquijia. Nojuajaari na niishiriojo
sano jataaquijiajuhuaj. Pueyaso jaara 
sequere casaa na miiniutianiyani, 
cunocuajaari tohuateriquiano. 
Naajuhuaj, Pueyaso jaara casaa sequere 
seetanujuanaa, nojuajaari na sequesano 
miijia. 20 Janiyacuajaari seeratasaareeni 
maninia rupaajinia cua sequenura cuno 
pueya. ¿Pueyaso jaara naa maninia 
miyacuaa cuno pueyatej, janiyatucua 
saniniuujia casaara nojori sesacarenijia? 
21 Supuetana Jacob niquiohua 
maanuucuajinio caneno Israel pueyani, 
nojoriiri sapojiyashijiaca, sesa 
miyaquijiacajaariuhuaj. Nojori Pueyaso
cuajaari nojori cojiquiaa pueyaracaanu. 
Na pueyari naacua na jiyaniquiquiaa 
nojori camarnutatej. 
22 Pueyasojuanaanij, nojuacuajaari 
nojori jaatiaquiaari Egipto jiyajiniji. 
Nojuajaari nojori cumueeca juhua 
buufalo tuhuajaaja nocuaji na paraa na 
jiriaquetaja. 23 Naa na paraa miiniu 
paniniu sesa Jacob niquiohuacuajinio 
caneno pueyani, puetunu cunojuanaari 
najuhuanaj. Israel pueyarani, nojori 
paraa shimiacaari najuhuanaj. 
Naacuatej, janiyari quiarijia Israel 
pueya sequeyani: ‘Nia niishiriojore taa 
casaa nocuaji jiuujiatesano na cumaaca
ta Pueyaso miijiocanu niaaranij.’ ” 
25 Balacri socua naa Balaam sequeree: 
—Majacuaja quia naata cua paraa 
shimiojonu quiria. Maja tari cua paniniu 
socua nojori quia maniniuhuaqueetanu
ra maninia rupaajinia. 

26 Balaamri naa na riucuaree: 
—¿Majateeri tari cua sequenu quiriucuaa 

maatia quiajaniyacuaja, janiyari saaja 
Pueyaso tosano sequenutaniyani? 

110 

27 Balacri jiyacari naa na sequeree: 
—Miji, niiquiji pa pacutaareeruhuaj. 

Pueyaso jiyoteeri maja na juaaniu 
quiniutianiya quiaa jaara cuniquiji 
shimiojosee cutara cuno Israel pueya. 
28 Balacri jiyacari Balaam jiyataaree 
Peor tuhuananu jiyanishano quiajaacua 
tiji niquishaariquiaari puetunu cuno 
cariiquia jiya jamatujuanaa. 29 Balaamri 
tari tii nojori quishacari naa sequeree 
Balactej: 
—Quiria niya quia juhuacujure siete 
juhuacutucua. Quiocua cua catijiasoco
riquiano siete juunu macujuashi 
puecoorejuhuaj, siete borreecojaajanio. 
30 Balacri naa miiquiaari taa Balaam 
sequequiaari nojuacuajani. Naacuatej, 
Balaamri siete juunu macujuashi 
catijiaree, siete borreecojaajanio. 

 24  1 Balaamcuajaari niishiriquiaa, 

Pueyasoori naa na Israel pueya 

na maniniuhuaqueejotanuucua na 
miijiosano timitiariquiaa. Naacuatej, 
Balaamri maja tari na quianu quiquiaari 
Pueyasota na naacuneetoonuucua 
Pueyaso sequenura nojuaja na 
maniniuhuaqueetasocoriquiano Balac 
niquiara. Balaamri na nujuasaquijijia 
jiyacari cariiquia jiyajiniara jiriquioree. 
2 Supuetana Israel doce niquiohuacuaji
nio caneno pueya suhuortucua niquirii
ri. Nojori doce maapue suhuortucuaari 
maninia niartasano quiriquiaa taa nojori 
rootasaaquiaaricuajanij. Pueyaso 
Sohuanuuri jiyacari Balaam jiuujiajinia 
tiuquiquiaari Pueyaso panishano na 
caminiujiuniuria Balac niquiara. 
3 Balaamri naacua Pueyaso sequenu 
panishano coteeree caminiujiuniu: 
“Nioori Beor niyanu Balaam sequesano. 
Janiyari coojiajinia pueyano niishiriojosano 
niishijiani. Janiyari niquishoo casaa niquijia 
maatiani. 4 Pueyaso jaara cua tojetere juhua 
cua maquenujiniaja na niquitiniuria casaa, 
janiyari naacua pueya niishishoo casaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 111 
niishiquiaa socuani. Naajuhuaj, Pueyasoori 
pueyarano na sequenu panishano cua 
toquiaa. Janiyari cua maquenujinia casaa 
niquitishaaquiaajaniuhuaj. Puetunu 
cunojuanaari puetunu cumaacaracajanaa 
quijiajuhuanaja Pueyaso niquitishano 
janiya. 5 ¡Jacob niquiohuacuajinio caneno 
pueyanaa, casaa maniniu nia suhuortucua! 
¡Shanohua niquishanoori nia suhuortucua 
cari, Israelcuajinio caneno pueyanaa! 6 Nia 
suhuortucuaari shanohua shuquijiaya 
juhua sacamueenacaja. Niaari naacua 
juhua moo shuriucua na shuucuacarano 
natoosano nataacuacaja. Niaari juhua 
Pueyaso aloe jiyanishano nataacuacajuhuaj. 
¡Niaari Pueyasora juhua moo shuriucua 
nujuaja suruhuatujua! 7 Israel pueyari 
queraatia mohuaca jiitiariquiano na 
raruusocoriquiano. Queraatia mohuaca 
jiitiariquianojaariuhuaj nojori nataacuaca 
na shiijiotajara. Nojori camarnuuri na 
cumaaca tojitioriquiano taucuaca Amalec 
camarnu Agag. Na sequesanoori puetunu 
jiyacajiniajanaa tojishaariquiano. 
8 Pueyasoori na pueya jaatiano Egipto 
jiyajinijini, nojuajaari naacua na pueyacuaji 
tacuquiaa. Nojuajaari tojetaarucuajanaa 
nujuatasoo juhua nacajaaraca buufaloja. 
Israel pueyari na paraa puecojoriquiano na 
jiyacajiniji. Nojoriiri na paraa nucuhua 
shuniitiariquiano. Na paraacua 
tohuariquiitijioriquiano na cashijaariuhuaj. 
9 Israel pueya jaara na samaatenura 
pojocore, nojoriiri juhua juurunu sareja. Na 
pueresaanuucua, majaari quenaaja 
niquiriyatu pueyano quiniu na 
niucuajariquiano. ¡Maninia rupaajinia na 
maniniuhuaqueetajacaari maninia miishaa
riquiano! ¡Na shimiojonaa saniniuujia, 
nojoriiri shimiojosaariquianojuhuaj!” 
 

Balaam caminiujiushacari Pueyaso 

sequenu panishano 

10 Naa Balac tojishacari Balaam 
maniniuhuaqueenutej, Balaam juaarii 

Nuumero 24 

jiyanohuari. Na juaashiquia na 
piquiniutia naa Balaam sequereeri: 
—Janiyari quia jiiquiooterucuaani 
quiria quia shimiojonura cua paraa. 
Quiaari saa maninia rupaajiniaja na 
maniniuhuaqueetaree. Quiaari tari 
jiuujianraca pacutejoree naa maninia 
rupaajinia na maniniuhuaqueetanutej. 
11 ¡Quia tiajinia quia riujiuuriohua 
juhuari! Janiyari juucua quia 
panitiarucuaa nareja niquitiojonu 
queraatia casaa maniniuni quiaa jaara 
cua paraa shimiojore quiria. Pueyaso
cuajaari saa quia tenujureejaa, maja naa 
quia miiniuria. 

12 Balaamri saa na riucuareejaa: 
—Janiyacuajaari cucua quia jiyarami
quishano pueya sequerucuaa maatiani: 
13 Camarnu Balac jaara na puereetuuca 
tia miishiniri orota, platata na niquitio
socoriquiano janiya, majaari Pueyaso 
sequesano cua shocotenu quiniutianiya. 
Naacuatej, tama cua panishacarijiaaja 
majaari cua naata maninia miiniu, sesa 
soj. Janiyari naacua saaja pueyarano 
cua caminiujiushocoriquiano Pueyaso 
sequesano sequenutaniyani. 14 Maninia
cuaja, janiyacuajaari cua jiyajinia 
quiohuani. Cua quiaaquishacarijia, 
janiyari coteenu quia sequenutaniyani 
taa nio Israel pueya miiniutianiya quia 
jiitiasano pueya na nuhuajinij. 
15 Beor niyanu Balaamri jiyacari naa 
Pueyaso sequesano caminiujiurii 
Balacra: “Nioori cua sequesano. Janiyari 
niquishoo casaa maatia niquijiani. 
Janiyari noojiajinia pueya niishiriojosa
no niishijiani. 16 Janiya jaara saseyani 
janiyari niquishoo casaa niquiquiaa 
socua maatiani. Janiyari jiyocuacaanu 
quijia Pueyaso niishishano 
niishiquiaajaniuhuaj. Cumaacaraca 
quijiajuhuanaja Pueyasoori na sequenu 
panishano na rupaa cua 
caminiujiutiquiaa. Cua saseenujinia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 24 ,  25 
casaa cua niquitiquiaajaariuhuaj. 
17 Janiyari nio nuhuaji pa quishacariria 
niquiya tarini. Janiyari juhuacarijia tari 
shootiaa tucuacaanu pa tacojini. 
Supuetana Jacob niquiohuacuajinio 
supueno pueyano niquiyanijia. 
Nojuajaari na Israel pueya camarnu 
quiriquiano. Nojuajaari Moab taucuaca 
camarucua shaajariquiano tojetaarucua
janaa. Nojori supuetana Setcuajinio 
caneno taucuaca shaajariquiano tojetaa
rucuajanaa. 18 Na quiquiora na paraa 
jiya Edom jaariutiariquianojaariuhuaj. 
Nojuajaari naacua Seir jiya 
tiuquitiariquiano. Cuno 
taucuacacuajaari na paraa. Israel pueya 
shocojotanuucua na paraani, nocuajiiri 
tojiniuushaariquiano. Nojoriiri naa 
nocua jiuujiatesano casaa 
miijioriquiano. 19 Jacob 
niquiohuacuajinioni, shocotajaari 
supuenutaniya. Nojuajaari tiacajinia 
cureeno puecoonutaniya tojetaarucuaja
naa.” 
Balaamri na tiajinia riujiyarohua. 
Balacri quiaarohuajuhuaj. 
 

25 Naa na caminiujiuniu nuhuajitij, 

Israel pueya jatasacari jeecojosano 

Baalcuara na jacamatunura 

 25  1 Israel pueya jaara Sitim 

jiyanishanojinia 

quitiushiiquiaari, canuuri Pueyaso 
nojori pueretasano taatujuri Moabita 
rucuajeejoquiaari saaja. 2 Taatujuriiri 
naacua Israel pueya masuunujujua, 
canuu cojiniuria nojori jeecojosano na 
pueyasora seya nojori puecoosacari. 
Naa Israel pueya cojiniuucua 
taatujuritij, nojoriiri jeecojosano 
casaacuara taatujuri puecootesano 
juyaca miaquenuujua. Nojoriiri cuno 
jeecojosano casaacuara jacamatujua 
cuno casaa nojori timitianura juhua 
Pueyasojua. 3 Israel pueyari naa tama 

112 

sacuaraatia jiitiquioquiaarijiaaja cuno 
Baal-peorcuara na jacamatunura. 
Pueyasoori naacua Israel pueya 
juaatiaja jiyanohuatej. 4 Pueyasoori 
naacua naa Moisees sequereequij: 
—Puetunu Israel pueya jiyaniijianu
cuajanaa quia rerejotere. Canapueteja 
sacuaraatia miiriucuaani, nojori cuaara 
puecoosaaria puetunu pueya niquiaraja
naa. Israel pueya cua juaatianucua 
quenaaja naacua shinitiaretej. 
5 Moiseesri jiyacari naacua puetunu 
Israel doce maanujinijinio 
nequesoreenaajanaa seerataree. Naa 
nojori sequereeri: 
—Niajaniya nia maanu nequesoree
naani, puetunu niajaniyajanaa cuaara 
tama nia maanujinijinio pueyajaaja 
puecoora teyonu pojoritiucuaja 
Baal-peorcuara jacamatujuacara 
jatarucuaa juhua Pueyasoocuarajani. 
6 Jiyacaritij, Moisees niquiaraja, 
puetunu narta Israel pueya 
niquiarajajuhuaj, niquiriyatu Israel 
pueyanoori saaja jiyacari na 
suhuortujiniara canujuteyarohua 
Madiaanjinijinio taatu. Narta pueyari 
jiyacari nujuqueturiquiaacuaa Pueyaso 
secojojua suhuortu tohuateyaji. 
7 Fineesri Eleazar niyanu. Eleazarri 
supuetana Aaroon niyanu. Finees jaara 
narta pueyano niquiquiaari naa cuno 
taatu canujuteyanotej, narta pueya 
rerejosaquiji tohuataqueeri. Nojuajaari 
narta pueyano nuhuajitiamaa na 
cashana. 8 Tariucua nitiootaca na 
sohuacamara najuhuamacurtiasee narta 
pueyano cuno taatutajaari. Naa cuno 
pueyano mosaanuucua na taatutajatej, 
quenaaja naacua pueyajequiaariiri 
jiyacari pueyapue puequetasano cuno 
ritia pacujua cusonu. 9 Naajaa, 
veinticuatro mil pueyari jiyacari tari 
puequetaquiaari cuno ritia pacujua 
cusonu. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 113 

10 Naacuatej, Pueyasoori jiyacari naa 
Moisees sequereequij: 
11 —Fineescuajaari maninia miirii naa na 
puecoonuucua cuno sacuaraatia miijiacatej. 
Cua juaaquiaca shiniajareeri. Naatej taa 
cua juaariquiaacuaani, nojuajaari 
jiyanohua juaariquiaajuhuaj nio Israel 
pueya miiniuucua sacuaraatia. Janiyari 
naacua cua juaaquiaca rejetereeni maja cua 
puecoonura puetunu nojorijianaa. 12 Naara
te, Finees quiria quia numootere. Janiyari 
pueyaracaanu maninia na miijioriquianoni. 
13 Naa maninia na miiniuucua quiriatej, 
janiyari naacua quiarijia nojuajanaa 
jiyateya pueyacuara secojona na quiniuria 
pueyaracaanurani. Nocuajinio caneno 
pueyari naa pueyaracaanu pueyacuara 
secojonaa quiriquianojuhuaj. Fineescuajaari 
cua seera juaariquiaa. Naacuatej nojuajaari 
cua jiyanootiriucuaa sesa miijiaca narta 
Israel pueya. 
16 Pueyasoori jiyacari Moisees 
sequereequij: 
17 —Nio Madiaan taucuaca nia 
tiuquitiare. Puetunu nojorijianaa nia 
miaquejore. 18 Nojoriiri sacuaraatia nia 
miitiriucuaa na sapojonuta, 
Baal-peorcuara nia jacamatunura juhua 
cucuaraja. Naajuhuaj, nojoriiri sesa nia 
miitiriucuaa cuno Cozbi jiyanishano 
taatuta, noo Madianita camarnu 
niyatutej. Cuno taatucuajaari 
najuhuamacurtiasano pueya 
puequetasacari ritia pacujua cusonu. 
Janiyari naa pueya cusojuanuunoni, 
casaara nojori jataquiaari 
Baal-peorcuara jacamatujuacaracuajani. 
 

Puetunu Israel pueya canuu 
sesacajanaa naajiotasacari 

 26  1 Naa pueya cusonuutanu 

nuhuaji cuno ritia pacujua 

cusonutej, Pueyasoori naa sequequiaari 
Moiseestej, pueyacuara secojona Aaroon 
niyanu Eleazarjaajanio: 

Nuumero 25 ,  26,   28 
2 —Puetunu Israel doce maanujinijinio 
caneno saa canuu sesacaja nia naajiota
re. Cuno pueya cuaara quiiria tariucua 
veinte marijia shocojoteno. Puetunu 
nojorijianaa cuaara quiiria miaquejonu 
niishijiaca. 64 Puetunu cuno Israel 
pueyapuejiniajanaanij, majaari quenaa
ja niquiriyatu noo pueyapue quiniu 
quiriquiaa tari, teyonu pojori sesaca 
Moisees Aaroon naajiotaquiaari 
cariiquia Sinaii jiyajiniacuajani. 65 Noo 
pojori, tariucua rishimiaca mashinio 
Egiptojinijitij, Pueyasojuanaacuajaari 
juhuacarijia maatia nojori numoote
quiaari, puetunu nojorijianaari cariiquia 
jiyajinia cusonuuriquiano quiriquiaa. 
Cusonuuno pueyajinijinioni, saaja 
Calebri cureequiaari. Nojuajaari Jefone 
jiyanishano niyanu quijia. 
Cureequiaarijaariuhuaj Josuee. 
Nojuajaari Nun jiyanishano niyanu 
quijia. 
 

Pueyasorano catijiasocoriquiano 

puetunu juucajanaa 

 28  1 Pueyasoori naa Moisees 

sequequiaari: 

2 —Quiarta Israel pueya quia numoo
tere. Nojoririano cua miijiosano nojori 
niishiriojonuucua nojori queranacusaca
ri, nojori cuaara pueyaracaanu quiria 
catijiatuura pan; cuaara quiriano socua 
nojori niquitiojotusano casaa 
catijiatuurajuhuaj. Maja nia niyajetenu. 
Naa nojori catijiatusano casaari 
shanohua jaanujua quiriquiano 
quiriano. 3 Pueya quia sequerejuhuaj, 
nioori quiriano nojori catijiasocoriquia
no puetunu juucajanaa; majaari quenaa
ja na jaartenu: Querajaa borreeco 
macujuashi, niquiriyatu marijia 
shocoteno. Cuno borreecohua cuaara 
quiiria tojetaarucuajanaa borreecohua 
maniniu. 4 Cuno querajaa borreeconi, 
niquiriyatu cuaara catijiasaaria tariquii

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Nuumero 28 ,  30,   31 
cuaji, tamonu quera pananu tiuquisha
cari. 
 

Seetanujuanaa sequesano cuaara 

tohuateshiyara miiniu 

 30  1 Moiseesri cuno doce 

Israelcuajinio caneno pueya 
jiyaniijianucua sequequiaari naatej: 
2 —Niquiriyatu niajaniyajinijinio jaara 
seetanujuanaa sequere casaa na 
miiniutianiya narta pueyanoranij, 
cuaara seetanujuanaa na sequesano 
tohuateera, cuaara puetunu na 
sequesanojanaa miiriajuhuaj. 
 

Israel pueya miaquejosacari 

Madiaan taucuaca 

 31  1 Pueyasoori Moiseescua 

muetaquiaari. Naa na sequeree
ri: 
2 —Quiara quiarta Israel pueya quia 
namitiri cuno Madiaan taucuaca. Naa 
quia miiniu nuhuajitij, quiaari shaajenu
taniya. 
3 Moiseesri naacua jiyacari pueya 
sequereequij: 
—Pueyanaa, noojiaqueya niajaniyaji
nijinio cuaara na cashi poyara Madiaan 
taucuaca nia miaquejonura Pueyasora. 
Cuno taucuaca nia tiuquitiare, nojori 
nia naminiuria sacuaraatia nojori 
miitiniuucua pajaniya Pueyasora. 
4 Naacuatej, puetunu pa doce Israel 
pueya maanujinijiniojuanaani, tama 
nojori jiyaniijianucuajaaja cuaara mil 
pueya jiyaramiquiiria pa paraa 
miaquejonuucua. 
5 Jiyacartij, puetunu doce Israel pueya 
maanujinijiniojuanaani, saquiriojosaa
reeri mil pueya puetunu nojorijinijinio
juanaa. Naacuatej, puetunujuanaari 
doce mil soldadohua maanu quiriquiaa 
miaquetoojonuucua quiojoriquianoni. 
Tariucua pueca cashiriacaari quiriquiaa. 
6 Cuno Madiaan taucuaca 

114 

miaquejonuucua nojori quianurani, 
Moiseesri puetunu cuno soldadohuaja
naa seerataree Finees. Nio 
Fineescuajaari pueyacuara secojona 
Eleazar niyanu. Fineesri jiyacari 
Pueyasorano jiyatesano casami 
pooquiaari, miaquetoojonuucua nojori 
quiojosacari. Jonenenuusano trompeta 
jiyanishano pooquiaarijaariuhuaj, na 
paraa miaquejonuucua narta pueya na 
cocuatajara. 7 Nojoriiri jiyacari nojori 
paraa Madiaan taucuaca miaquejoree. 
Puetunu na puecatureejanaari. Nojoriiri 
naa nojori paraa shooriiquij. Pueyaso
cuajaari naa sequeno Moiseestej. 
8 Jiyacari puecooturee Evi, Requem, Zur, 
Hur, Reba jiyanishanojaajanio. Puetunu 
nio cinco taucuacajanaari Madiaan 
tiacaca camarucua quijia. Jiyacari 
moturee Beor niyanu cuno shimiacu 
Balaam jiyanishanojaariuhuaj. 9 Israel 
pueyari Madiaan jiyajinijinio taatujuri 
jiyanootiurii nojoriria, necohua 
macucuajaajanio. Puetunu nojori paraa 
seya jiyanootiurii nojoririajaariuhuaj. 
Cunoori juyaca quiriquiaa; jiyanohua 
panishano casamijaajanio. 
14 Miaquetoojonuucua mil soldadohua 
maapue puerojono camarucua, cien 
soldadohua maapue puerojono camaru
cuajuhuaj, nojoriiri na paraa 
miaquejonujiniji tiuquiriquiohua 
jiyacari. Moiseesri jiyacari nojori 
juaarii. 15 Naa nojori sequereeri: 
—¿Casaara cuno taatujuri nia curoree 
puecoonuurini? 16 Balaamcuajaari cuno 
taatujuri niishitiojoquiaari Israel pueya 
nojori miitiniuria sesa. Naacuatej, cuno 
taatujuriiri Israel pueya shiniujiuquiaari 
maja Pueyaso nojori tojiniuria. Na 
sapojonuta Israel pueya 
masuunujutujuaari nojori pueyasorano 
na jiyatetusano Baal-peorcuara na 
jacamatunura juhua Pueyasoocuaraja. 
Pueyasoori naacua na Israel pueya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 115 
saniitiono, ritia pacujua cusonu nojori 
cusonuutanura. 17 Quiarijianij, puetunu 
naatujoori canuujuanaa nia puecoore. 
Maajipohua nia puecoorejuhuaj noo 
pojori tariucua pacaroosanotej. 
18 Saniniuujia, pacaroosoojua niyacoojo
ri nia curore cutara nia 
niquiocohuarano. 
 

Jiuujiaashano pueya tiacacara 

cuaara saquiriojosaaria 

 35  9 Pueyasoori jiyacari Moisees 

sequeree: 

10 —Naa quiria quia numootere 
puetunu cua Israel pueyajanaa: Niaa 
jaara Jordaan moo niuuri Canaan 
jiyajinia nia tiuquiniuria, niocua 
niishijiaca quiri. 11 Na camaruhua nia 
miaquejonu nuhuaji, niocua tiacaca 
saquiriojore teyonu tiacacateja coonu 
quijiara maniniani. Noo pueyano 
quijiara narta pueyano monatej na 
niishiriojiyaquishacari na monu. 12 Narta 
pueyano mona cuaara quiiria cuno 
tiacajinia maja juurunu tarajanu 
naminiuria nojuaja saniniuujia. Cuno 
pueyano cuaara moyaquishaaria 
juhuanojuaja narta pueya tacoji na 
nequesoreyaquishacarijia taa 
miyanoteja narta pueyano moreeni. 
Jaara coteenu nequesoreesaare, naacua 
shusha saniitioshiya cutaraari. 
 

Narta pueyano mona cuaara 

mosaariajuhuaj 

30 Pueyamaanu pueya jaara pueyano 
mosaanuucuara pohuatare cutara, cuno 

Nuumero 31,  35,   36 

cutaraari seetanujuanaa. Saniniuujia, 
niquiriyatu pueyano jaara saquiriojotare 
pueyano mosaanuucua, jiyanoocuaari maja 
tiuushano cutara. Naacuatej, pueyanotucua 
casaara najuhuana mosaareni. 
31 Teyano pueyanoteja narta pueyano 
na monuucua tari sequesaaree 
mosaanuni, nojuaja cuaara mosaaria. 
Mosocoriquiano jaara na cumaneeca 
niquitionu paniri juucua maja na 
mosaanura, majaari na cumaneeca 
masenu cutara. 32 Naacuatej, niaatucua 
casaara najuhuana shanacure narta 
pueyano mona rishiniuria cuno 
tiacajiniani, na nuhuaji jaara na 
cumaneeca niquitiore na jiyanooshaanu
ra. Cunoori maja maninia. Naajaa, 
mona na naata riujiuuniuhua na 
tiacajiniohua pueyacuara secojonaa 
camarnu shaajenu nuhuaji. 33 Naa niarta 
pueya nia puecoonuniquitij, niaari tama 
nia quijiarano jiyajaaja sesoyacujua. 
Narta pueyano monaari maja jiyanoo
shano. Nojuaja cuaara mosaaria narta 
pueyano na monuucua. 34 Naacuatej, 
maja tama nia quijiarano jiyajaaja 
sesonu naa niarta pueyano nia 
monuucuatej. Janiyajanaa nia 
Camarnuniqui, janiyajanaari niaata 
quiriquianoni, cua Israel pueyanaa. 

 36  13 Pueyasoori puetunu niojuanaa 

na jiyaraajia Moisees 

caminiujiutiaquiaari puetunu na Israel 
pueyarajanaa. Cunoori quiquiaari nojori 
quishacari Moab jiya jamatujinia 
Jordaan moo shuriuquiumia, Jericoo 
tiaca taquijiria.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 
 

Israel pueya miaquetoosacari 

Sihoon jiya camarnu 

 1  1 Nioori Moisees sequesano puetunu 

supuetana Israelcuajinio caneno 

pueyaranojuanaa. Cuno Israel 
pueyaniqui. Nojoriiri jiyacari cariiquia 
jiyajinia quiquiaari Jordaan moojiniji 
pananu muetasamajiria. Naa pueya 
niquiara pohuatareeri: 

 2  26 “Cademot cariiquia jiyajiniji, janiyari 

pueya jiyaramiquiquianu cua rupaa 

caminiujiuniuria Hesboon tiacajinia 
camarnurani, pocua na jiyanooniuria 
quenaaja. Janiyari naa na masecanu 
maninia juucuani: 27 ‘Sehoon jiyanishano 
camarnunaa, canaari quia jiyacuma 
niishiriojiya niyacununi. Canaari quia jiya 
tamajiria neteja nucocojua maninia 
quianutaniyani. Majaari canaa 
niyacuneetanu quiniutianiya quia jiyajinia. 
28 Canaa jaara canaa miaquesocoriquiano 
paniri casaani, canaari tama canaa 
cumaneecatajaaja na maseriquianoni, canaa 
ratusocoriquiano mohuaca naajuhuaj. 
29 Quenaaja quia jiyacuma canaa quia 
shocotere, taa Esauucuajinio caneno pueya 
shocoterucuaa cuanaacuaani, noo pojori 
Seir jiyajinia quijia pueyatej. Naajuhuaj, 
Moabcuajinio caneno pueyari canaa 
shocotecanu nojori jiyanishano Ar 
jiyacumajuhuaj. Naa canaa quia 

 

DEUTERONOMIO 

Deuteronomio Naajionee 

shocotereja canaa jaara niuuri Jordaan 
moojaatijia, canaa tiuquiijionura canaa 
Pueyaso niquitiosocoriquiano jiyajiniatej.’ 
30 “Camarnu Sehoonri maja na paniniu 
quiquiaari pa tajiniuria na jiyacuma. Pa 
Pueyasojuanaacuajaari naa 
taraajeyashijiara na jiyatequiaaritij, naa 
tama nocuarajaaja na ruutanura 
pajaniyatej. Naacuatej, na nanacaari na 
shuuniujiutiaquiaari naa na 
miaquejosaanuratej. Quiarijianij, naa 
quiyajaari, jamueja tojiyashijiajuhuaj. 
31 “Jiyacaritij, Pueyasoori naa cua 
sequeree: ‘Quiarijianij, janiyari Sehoon 
cojiritiaa niquitionu na jiyataja 
quiajaniyani. Nia tiuquitiarenoj, niocua 
jiyareta na miaquejore.’ 
32 “Camarnu Sehoonri na pueyata pa 
naacuquiaari Jahaza tiacajinia pata na 
miaquetoojonura tii. 33 Pa Camarnu 
Pueyasoori puera na tojetequiaari. Paajaari 
saniya nojori miaquejoquiaarini. Paari 
camarnu Sehoon cojiritiaquiaari miaquejo
nu puetunu necohuatajani, puetunu na 
pueyatajanaanio. 34 Naa pa paraa pa 
miaquejonu nuhuaji jiyaretatej, nojori 
tiacacaari puera quiquiaari. Majaari pa 
jiyanooniu quiquiaari quenaaja niquiriyatu 
nojorijinijinio. Paari naacua puecooquiaari 
puetunu canuujuanaani, puetunu maajipo
huajanaa, puetunu mueraasapuejanaanio. 
Majaari quenaaja niquiriyatu cureenu 

116 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 117 
quiquiaari. 35 Tiaca camaruhua pa 
miaquejonu nuhuaji cuno tiacacajinijinij 
paari saa juyacaja curoquiaari pueranoni, 
socua panishano casamijiaajanio. 36 Paari 
nio tiacacajinia quijiaca pueya 
miaquejoquiaarini. Aroer tiacajinia quijiaca 
pueya teyonute Arnoon moo shuriuquiu
mia quijiacacuajani, naajuhuaj, cuno na 
jamatujinia quijia tiacajaajanio. Paari naa 
tojetaarucuajanaa tucuataquiaari cuno 
jiyajinia quijiaca taucuaca miaquejonuni. 
Paari Galaad tiacajinia quijiaca 
miaquejoseejaniuhuaj. Naa pa 
miaquejosacari nojoritij, majaari quenaaja 
nojori naata quijia pa nujuatanu. Pueyaso
juanaa naacunuucua pajaniya, paari saniya 
nojori shocojotaquiaarini. 
 

Supuetana Rubeencuajinio caneno 

pueya maanu, supuetana 
Gadcuajinio caneno pueya 
maanujuhuaj, supuetana 

Manaseescuajinio caneno pueya 

maanu cajiniocuanio, nojori 

quijiara niquitiosaaquiaariiri jiya 
Jordaan moo taquijiria pananu 

muetasamajiria 

 3  12 “Paa miaquejonu nuhuaji cuno jiya 

camaruhua, puetunu cuno jiyajanaa tii 

quijia na tiacacajuhuaj, puetunujuanaari 
puerano quiquiaari. Naacuatej janiyari 
cuno jiya serotaquiaari supuetana 
Rubeencuajinio caneno pueya maanuni, 
supuetana Dancuajinio caneno pueyajuhuaj 
cuno jiya camaruhua nojori quiniuria 
saniniuujia. Cuno jiyari Aroer tiacajiniji 
coteya, Arnoon moo casaqueyaji 
puequeeseeri. Naajuhuaj, Galaad tuhuana
nuhua cajiniocua puecaari nojori jiya, 
puetunu tii cuno jiyajinia quijiaca na 
tiacatajuhuaj. 13 Saniniuujia, janiyari 
Galaad jiya raqui niquitioquiaari supuetana 
Manaseescuajinio caneno pueya maanuni. 
Cuno pueyari maja puetunu Manasees 
pueyajanaa, saa nojorijinijinio na cajiniocua 

Deuteronomio 2 ,  3,   6 
ueyaja. Puetunu Basaan jiyajanaari nojori 
jiyara quiquiaari. Puetunu cuno jiyajanaari 
coteenu tariucuacaanu Og jiyanishano 
tahue jiya quijia. Naajuhuaj, puetunu 
Argob jiyajanaari Manasees maapue jiyara 
quiquiaari. Tariucuacaanu cuno Argob 
jiyari Refaitas jiya quijia. Quiarijia 
saniniuujia, supuetana Manasees 
niquiohuacuajinio pueya maapue 
cajiniocuaari cuno jiya camaruhuara 
quiquiaari saniniuujia. 
 

Pueyaso juaashacari Moisees 

26 “Israel pueyanaa, Pueyasoori cua 
juaaquiaari nia rupaajinia. Majaari tari 
na tojiniu paniniu quiquiaari nojuaja 
cua masesano. Saaja naa cua 
riucuaquiaariiri: ‘Tariucuaja. Quia 
sanaajere, maja socua tequejonu. 
Majaari cuno jiyajinia quia tiuquiniu 
paniniujiniji socua cua sequenu. 
27 Quiarijianij, nareja quia tacaare 
Pisgaa jiyanishano tuhuananuucua. 
Quiocua cuno tuhuananujiniji 
niquinijiosee tiquiyocua: pananu 
tiuquishacora, pananu muetasamajinio, 
naajuhuaj, pananu muetasamaji 
muenecara, pananu muetasamaji 
miaquetajaranio. Maja cutaraari 
quenaaja quia niuuniu quiniutianiya 
Jordaan moo. 28 Quiarijia saniniuujia, 
Josuee quia rootare cua niishitiojosano 
quiajaniyacuaa. Nojuaja quia shuniujiuri 
maja na cohuanashitianura na paraa. 
Cayacuajate, cuaara cumaquiiria tama 
na cuaqueyajaaja. Nojuacuajaari 
puetunu cuno pueyajanaa puetariquiano 
quiarijia quia niquishano jiyajiniara, 
nojori na camarutenura cuno jiyac.’ ” 
 
Socua na pueya tojishocoriquiano 

Pueyaso sequesano na rupaa 

 6  1 “Nio rupaani, nioori pa Pueyaso 

sequesano nia tojishocoriquiano. 

Nojuajaari cua seeratarucuaa cuno 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 6 
niaarano na sequesano rupaa cua 
niishitiojonura niajaniya saniniuujia. 
Naacuatej, niocua nio niaarano na 
sequesano miijiaca quishiiquia noo 
jiyajinia, teyano jiya camaruhuara nia 
quiniutianiyacuajani. 2 Naa niaarano na 
sequesano tojitiajaca nia quiniuucuatej, 
niaari naacua Pueyaso jiyatenutaniya 
seetanujuanaa nia Pueyaso na quiniuria. 
Naajuhuaj, naa pueyaracaanu mijiria 
nia rishishacarijiatej, niaarano cua 
sequesano miijiaca nia quiriquia 
pueyaracaanu. Nio niaarano cua 
sequesanoni, cunoori maja saa 
niaaranojua. Cunoori nia 
niquiohuarano, puetunu nia 
jiuhuaranojaajanio. Niaa jaara nio cua 
sequesano miijiaca quiriquia, niaari 
naacua pueyaracaanu rishijiacara 
quiniutianiya. 3 Naaratej, Israel 
pueyanaa, niaarano cua sequesano 
miijiaca nia quiriquia na tojijiacajuhuaj. 
Niaa jaara niaarano cua sequesano 
miijiaca quiriquia pueyaracaanu, 
puetunu nia cojetasano casaajanaari 
maninia quiniutianiya niaara. 
Naajuhuaj, niaari jiyanohua 
caneriquiano nio niaarano Pueyaso 
niquitiosano jiyajinia. Cuno jiyari jiya 
maniniu tojetaarucuajanaa. Cuno 
jiyacuajaari tariucuacaanu Pueyaso 
sequesano nia supuetanaa na niquitioso
coriquiano niajaniya. Cuno jiyajinianij, 
nia nataacuacaari tojetaarucuajanaa 
maniniushiriquiano. Naacuatej, niaari 
queraatia jiitiariquiano nia 
miasacoriquiano nia 
ratusocoriquianojaajanio. 
4 “Nio nia tojiri, Israel pueyanaa: Pa 
camarnu Pueyasoni, jiya nojuajaari pa 
camarnujuanaa cutara. 
5 “Nia Camarnu Pueyaso nia paniri 
puetunu nioojiatajanaa, puetunu nia 
sohuanutajanaa, puetunu nia 
cumaacatajanaanio. 

118 

6 “Nio, quiarijia cua sequesano 
niaaranonij, cuno nia maroore 
jiyanohua surocoshiquiara nia niishitia
jajinia maja nia niyajetanura. 7 Niocua 
niaarano cua sequesano niishitiojoriquia 
pueyaracaanu nia niquiohua. Niocua 
pueyaracaanu nojoriria caminiujiuriquia 
nia tiajinia nia quishacari, tiquiyocua 
nia rucuanejosacarinio. Naajuhuaj, 
nojori nia niishitiojosocoriquiano 
niucua maquenura nia matusacari, 
tariquiicuaji nia sanetasacarinio. 8 Nio, 
nia miishocoriquiano cua sequesanonij, 
na niishijiaca nia quiriquia pueyaracaa
nu, majaari na niyajetanunoj. Niocua 
cuno naajio cushitiariquia nia 
nimatuucua, nia jiniji mortasanojuhuaj 
na niishijiaca nia quiniuria pueyaracaa
nu. 9 Naajuhuaj, nia miishocoriquiano 
cua sequesanonij, cuno rupaa nia 
naajiotariquia nia tia moriujiucuaacua, 
nia tia tiootiuyacuanio. 
 

Moisees sequesano narta Israel 
pueya seetanujuanaa Pueyaso 

tojijiaca nojori quiniuria 

10 “Camarnu Pueyasoori noo jiyajinia 
nia tiuquinitiariquianocuaja teyano 
seetanujuanaa na niquitionu 
sequequiaari nio pojori nia supuetanaa
cuajani: Abraham, neyanu Isaac, na 
jinianu Jacobnio. Cuno niarano 
jiyajiniani, niaacuaji tari tii quiyari 
shanohua puereetuuca tiacaca. Cuno 
tiacacaari maja quenaaja nia poonijiosa
no. 11 Niaarano tari tii quiyajaariuhua 
tiacaca mishaja casami maniniutia. 
Cuno casamiiri maja nia paatijiosano 
juhuataja tama niaaranojaaja. Tari 
niaacuaji quiyajaariuhuaj cuariya. Cuno 
cuariyari maja nia poonijiosano quenaa
ja. Naajuhuaj, tari niaacuaji quiyajaa
riuhuaj nio miasano cuhuariquiaca: uva 
cuhuariquiaca, olivo 
cuhuariquiacajuhuaj. Puetunu cunojua

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 119 
naari tojetaarucuajanaa nia poonijiosoo. 
Naajaa, tari niaacuaji quiyacuajaari 
puetunu nio cua serosano casaajanaa. 
Niaari puetunu cunojiniji miariquiano 
pueyaracaanu, niaa cuaara 
tooquioorajaatijia. 12 Tari shuquiriaatia 
nia quishacari cuno jiyajinia, majaari 
nia Camarnu Pueyaso niyajetatunuujua. 
Nojuacuajaari Egipto jiyajiniji nia 
jaatianocuaja, tee cuniqui naquiya nia 
miitiasaaquiaari pueyaracaanu nia 
poonijiotesaanuucuajani. 13 Saaja nia 
Camarnu Pueyaso nia timitiariquia, 
naajuhuaj, saa nojuaja nia tojiriquia. 
Nia sequesano jaara saaja 
cuaracashitishaariquia, saaja maatia nia 
sequeriquia cutara: ‘Seetanujuanaari 
cua sequesano. Pueyasocuajaari na 
niishiya.’ 14 Nio nia tojirijuhuaj, majaari 
na niyajetatunu. Maja cutaraari Pueyaso 
paniniu tojetaarucuajanaa sacuaraatia 
nia miijionura juhua nia shocua quijiaca 
taucuaja. Cuno pojorini, nojoriiri 
juaashiquiata quejasano casaacuara 
jacamatujuaca juhua Pueyasoocuaraja. 
15 Nia Camarnu Pueyaso nia jiitiaacuaja
ni, nojuajaari jiyanohua soquetanu 
niishijia. Niaa jaara niaacuara na 
najiquitirinioj, nojuajaari na naata 
puecoonu puetunu niajaniyajanaa. 
16 “Majaari niaacuara na ruutanu 
najiquitiniu taa nia miiquiaaricuaja 
Masaajinia nia quishacaricuajani. 
 
Israel pueyari sequesaaquiaari 

 7  1 “Pa Camarnu, pa Pueyasoniqui, 

nojuajaari noo jiya camaruhuara 

nia jiyatenutaniya teyano na niquitionu
taniya niajaniyacuajani. Naacuatej, tari 
cuno jiyajinia nia quishacari, Pueyaso
juanaari tariucuacaanujiniji cuno jiya 
camaruhua quijia taanuunutaniya nia 
niquiara. Cuno taucuacani, nojoriiri 

nojori paraaseque nojori 

miaquejonura 

Deuteronomio 6 – 8 

siete puereetuuca tiacaca camaruhua. 
Nojoriiri na paraa shocotajaca na 
miaquetoojosacari, nujuatasootej. 
Naacuatej, nojoriiri socua jiyanohua 
cumueeca niajaniyajiniji. Nioori nojori 
sesaca: Hitita taucuaca, Gergeseo 
taucuaca, Amorreo taucuaca, Cananeo 
taucuaca, Ferezeo taucuaca, Heveo 
taucuacajuhuaj, Jebuseo taucuacanio. 
2 Naacuatej, Pueyaso jaara pocuara 
ruutare cuno pa paraa taucuacani, 
niocua jiyareta na miaquejorenoj. 
Niocua quera nocuara paniri 
jiyanooniuti. Niocua tojetaarucuajanaa 
na miaquejorete. Majaari quenaaja 
niquiriyatu jiyanooniu. 
 

Pueyanoori rishiriquiano na 

tojishacari puetunu  
Pueyaso Rupaajanaa 

 8  1 “Pueyanaa, quiarijia niaarano cua 

sequesano tojijiaca, na miijiaca nia 
quiriquia pueyaracaanu. Niaa jaara na 
tijijiaca quiri, niaari naacua juhuajaniya 
quijiaca quiriquianotej. Niaari naacua 
jiyanohua caneriquianojuhuaj. Janiya 
cutanaari nia shuniujiyani, tama nia 
cuaqueyajaaja nia cumaquiri. Niocua na 
jiyajiniji nia paraa miaquejore jiyareta. 
Pa Camarnu Pueyasocuajaari tariucua
caanu sequequiaari pa supuetanaa, 
nojuacuajaari cuno jiya niquitioriquiano 
pajaniya. 2 Noo nia niishiriquia taa pa 
Camarnu Pueyaso 
camarucuneetaniquiaari pajaniya 
cariiquia jiyajinia pueyaracaanuni. Naa 
pa camarucuneetasacari pa shocojo
quiaariiri cuarenta marijia. Naa nia 
miiquiaariiri maja nia jiyaniniuria 
niaari socua maninia pueya tamasacaji
niji. Naa nia miiquiaarijaariuhuaj na 
niatanura niajaniya niaate nia sesa 
miiniujiniji pishiniutianiya, maja soj. 
Pueyasojuanaari jiyacari maninia 
niishiniu panijia niaate seetanujuanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 8 ,  9,   18 
niaarano na sequesano miijiaca, 
tojijiaca quiniutianiya, maja soj. 
3 Naajaa Pueyaso miiniuucua naquiya 
niajaniya cariiquia jiyajinia, tii na 
miaajetenuucua niajaniyajuhuaj, cuno 
nuhuaji, nojuajaari jiyocuacaanuji 
manaa jiyanishano tiniquiaari pa 
miaajaara pa miishocoriquiano. Cuno 
manaari maja quenaaja pa niishishano 
casaa quiniu quijia. Pa supuetanaa 
niishishoo quijiajaariuhuaj. Pueyanaa, 
cunoori nia niishiniuria nio: Pueyanoori 
maja na rishiniu saa miasanoocuajatej. 
Seetanujuanaa saminio quiniutianiya 
cutaraari na tojishacari puetunu 
Pueyaso Rupaajanaa. 
 

Pueyasoori Israel pueya paraa 
taanuujua sacuaraatia miijiaca 

nojori quiniuucua 

 9  1 “Cua tojitiare Israel pueyanaa: 

¿Niaate tari pueca? Quiarijia 
cutara, Jordaan moo nia niuuri nia 
paraacua. Cuno nojori puereetuuca 
tiacaca nia tiuquitiare. Nojoriiri socua 
queraraqui niajaniyajiniji, socua 
cumueeca niajaniyajinijijaariuhuaj. 
Nojori tiacacari jiyanohua puereetuuca 
tiacaca. Cuno nojori tiacaca shocuaari 
maninia jiyaconajara matacosano saitia. 
2 Cuno, niaarano jiyajiniani, quiarijia tii 
quitiuyari puereetuuca jiyaconaja 
taucuaca. Juhua tariucuacaanu Anac 
jiyanishanoocuajinio caneno taucuacaja, 
jiyaconajanucuatej. Niaacuajaari 
maninia niishiya nio tariucuacaanu 
sequesano. Naa sequeyari: ‘¿Teyano 
niajaniyajinijiniote na naata nujuatanu 
Anaccuajinio caneno taucuaca na 
miaquejonurani?’ 
3 “Quiarijia nio nia niishiri. Pa Camar
nu Pueyasojuanaacuajaari nia 
puerojonutaniya pa paraacua. Pueyaso
ni, nojuajaari juhua manijia. Naatej, taa 
manicuaani, jaara joojeecajinia 

120 
tiuquimia, na nuhuaji niquishaarohuari 
juhua toteera jati jacamaano. Naacuatej 
nojuajaari cuno taucuaca nia namijia 
taquijia shaajanutaniya tojetaarucuaja
naa. Cureeconu taucuaca saniniuujia, 
nojoriiri nia cohuanishitianutaniya, 
shocojotasano nojori quiniuucua. Cuno 
jiyanohua queraraqui taucuacani, 
nujuatasoo taucuacajaniuhuaj, nojoriiri 
naa tojetesaariquiano niaaratej. 
Naacuatej, niaari nojori niquiaraja 
nojori taanuuriquiano tama nojori 
jiyajinijijaaja. Naajuhuaj, niaari nojori 
miaquejoriquiano tojetaarucuajanaa, 
naatej taa pa Camarnu Pueyaso 
sequequiaari nojori nia miiniuriacuaja
ni. 4 Nia Pueyaso jaara naa taanuutere 
nia paraa tama nojori jiyajinijijaajatej, 
majaari tama naa sequetoonujaaja: 
‘Maninia pueya pa quiniucua Pueyasoo
ri nio jiya camaruhuara pa jiyateree 
quiarijia.’ ¡Maja! Pueyaso jaara naa 
taanuure cuno taucuaca tama nojori 
jiyajinijijaajatej, cunoori tama cuno 
taucuaca miiniuucua sesajaaja. 
 

Cante seetanujuanaa Pueyaso  
rupaa caminiujiuniani nojuaja 

cuaara tojishaariquia 

 18  15 “Pa Pueyasoori niquiriyatu 

pajaniyajinijinio mueratenutaniya 

na rupaa caminiujiuriquiano, niocua na 
tojirinioj. 16 Niaacuajaari nio maseno pa 
Pueyaso Horeb tuhuananu pajama pa 
quishacari. Puetunu pa maanujuanaa 
quishacari jatiqui niaacuajaari naa pa 
Pueyaso sequenotej: ‘Maja socua canaa 
tojiniu paniniu pa Pueyaso pocuanu. 
Majaari tari canaa niquiniu paniniu na 
manijuhuaj canaa mariqui cusonuuqueeni.’ 
17 Jiyaritij, Pueyasoori naa cua sequereequij: 
‘Maniniacuaja cuno, cua Israel pueya 
sequesano. 18 Tama nojorijinijinio 
muetariquianoori nojoririano cua sequesa
no caminiujiunia pueyano juhua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 121 
quiajaniyaja. Cuno pueyanoori saaja 
pueyarano cua sequenu panishano sequeja 
quiriquiano, maja tama na niishiriojosano 
casaajaaja. 19 Saniniuujia, canapuete 
pueyara cua sequesano caminiujiunia 
sequesano ruuretaja saajani, janiyajanaari 
cuno pojori nequesoreeriquianoni. 21 Niaa 
jaara tama nioojiajiniajaaja naa 
sequeriquiatej: “¿Cuno caminiujiushanotee 
seetanujuanaa Pueyasojinijini, maja soj?” 
Maatia nia niishiniuria nia niatanurajuhuaj, 
nio nia niishiri: 22 Pueyarano cua sequesano 
caminiujiunia sequesano jaara 
tohuateyaquiriquia niaara, niocua na 
niishiri nojuajaari na sapojonuta cua 
sequesano caminiujiuriquiaa. Nojuajaari 
naa caminiujiuriquiaa na jiyaniniuucua 
nojuajaari socua maninia pueyano 
tamasacajiniji, cua sequesano caminiujiunia 
na quiniuucua narta pueyara. Jaara naa 
miijiaca quiriquiatej, majaari na sequesano 
nia tojishacari puereconu.’ 
 

Tiacaca cuaara quiiria coonu 
quijiara maja na namishaanura 

jaara miaquere 

 19  1-2 “Pueyaso jaara nia miaquejotere 

nia paraa quiarijia tama nojori 
jiyacajinijijaaja, naajuhuaj jaara tari nia 
jiyatere cuno jiya camaruhuarajuhuaj, naa 
nia miiri: Tari cuno jiya camaruhua nia 
quishacari tii quijiaca tiacaca 
camaruhuajuhuaj, niocua jiuujianaraca 
cuno tiacacajinijinio cojuare Pueyasora. 
3 Cuno naa nia riuriosano tiacacani, niocua 
maninia nocua jeecanere nocua neteja nuu. 
Naajuhuaj, cuno jiya, Pueyaso na niquitio
nutaniya niajaniyani, cunoori jiuujianaraca 
raquiquiara raquiriojotasaanutaniya niaara. 
Niaa jaara jiitiariquia naa coopue 
jiuujiaajiara tiacacatej cunoori jiyanohua 
maninia. Naaratej, tamonu niajaniyajiniji
nio jaara narta pueyano more, cuaara 
niquiriyatu cuno tiacacajinia neteera maja 
na namishaanura. 4 Naa na quiniuucua 

Deuteronomio 18 ,  19 

cuno tiacajiniatej, naacuatej na naata 
nequesoreesaanu casaara narta pueyano na 
mooreeni. ¿Seetanujuanaa na juaaniutia na 
moreetee, maja soj? 5 Naa maaraja: jaara na 
muenecona jiniji jare cajitia, jaara shitiquii 
neyonaacuaji, na cojinia jareeri. Naa 
miiniuniquitij, cunoori maja miaquenu. 
Niajaniyajinijinio jaara naa miiritij, cuaara 
cuno niquiriyatu jiuujianaraca tiacajinia 
neteera tii na rishiniuria juhuajaniya. Jaara 
naa mashiritij, majaari naa narta pueyano 
na miiniuucua na namishaanu quiniutiani
ya. 6 Saniniuujia, niquiriyatu cuno jiuujiana
raca tiacajinijinio jaara cateca quiyaquiri 
ritia tiiria nia netenura tii nia rishiniuria, 
cunoori cocuaatia. Juurunu 
tarajanuniquijia quia nuhuajiyaree, 
nucocojua quia coqueseeri, tiijia quia 
moseeri jiyanohua na macaaniuucua. Naa 
nocua naminia miishanoniquitij, cunoori 
maja maninia. Na niishiyaquiniutia 
najuhuana moree narta pueyanoori. Naa 
nojori puecootoonuucuatej, cunoori 
seetanujuanaa maja na paracaatioonuucua. 
11 “Nio cutaraari jiyanohua 
tamaatiaaja. Tamonu pueyano jaara 
narta pueyano paracaya, na mosocori
quiano na shanacujuquiaajaariuhuaj, 
jaara socua na naacure, na moreeri. Naa 
na miiniu nuhuajitij, juucua neteyaree 
niquiriyatu cuno jiuujianaraca nia 
curosano tiacajiniaari tii na quiniuria, 
na jiyanishacari jiyanooshaanutaniya 
naasucuaari. 12 Saniniuujia, tama na 
tiacajinijinio jiyaniijianucuaari na 
pueya na quiatenutaniya. Jaara 
quiasaare, na mosano juurunu tapueyo
cuaca niquitiosaareerijia nojori monura 
saniniuujia nojuaja. 13 Pueyanaa, 
majaari naa sacuaraatia miijia 
pueyanoocua taraajetunutej. Niocua na 
pueturiquia monujuanaatej. Niaa jaara 
naa miiriquiatej, niaari naacua 
pishojonutaniya najuhuana sesa 
niyashijiaca pueya puecoojuacatej. Niaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 19 ,  21,   22 
jaara naa maninia miiriquiatej, puetunu 
nia cojetasano casaajanaari maninia 
niaara quiniutianiya. 
14 “Tari nia quishacari niaarano nia 
Camarnu Pueyaso niquitiosano jiyajinia, 
majaari nia shuriucua quinia jiya 
riutiocojonu nocuaji. Niocua tama nia 
jiya cojuajaca quiriquiajaaja taa nia 
serotasaaquiaari tariucuacaanucuajani. 
 
Tojiyaquishoo cutaraari niquiriyatu 

pueyano tonujusacari 

tamonuucuara 

15 “Nio nia niishirijuhuaj: saaja niquiriya
tu pueyano jaara tonujuriquia pueyano 
miishanojiniji sesa, majaari na naata 
niishishaanu seetanujuanaatee, maja soj. 
Naa niquiriyatu pueyano tonujusacari 
puetunu sesa casaa miishanojinijitij, cunoori 
maja maninia. Maninia cutaraari 
pueyamaanu saquiriojotasano, querajaa, 
jiuujianaraca soj. 
 

Socua rootasano pueya 

tojishocoriquiano 

 21  22 “Niajaniyajinijinio jaara sesa na 

miiniuucua sohuaneyocuata na 
riquiajiniji tunusaare naanaacuaji, 23 majaa
ri naa miishano pueyano juhuaquijiatunu 
na jaasusaquijia. Cuaara cuno juucaja 
jamosaarianoj. Naa na riquiajiniji sohuane
yocuata jaasutesano cusojuasano pueyanoo
ri tojetaarucuajanaa sesoriquiaseque 
Pueyasora. Naaratej, majaari niaarano 
Pueyaso niquitiosocoriquiano jiya sesonu, 
niaa jaara na jaasusaquijia moquijiare cuno 
sesa miijia pueyano. 

 22  22 “Pueyasora, nioori sesajuhuaj. 

Pueyano jaara riuriatasaare 

niyacaraca maaji numuetuqueyano, naa 
miijiaca cuaara cojiritiasaaria puecoonu. 
Niaa jaara naa moriquia puetunu sesa 
miijiajanaatej, niaari naacua 
juutenutaniya puetunu nia tajinia 
quijiaca sesa miijiacajanaatej. 

122 
23 “Naajuhuaj, tojetaarucuajanaa juhuano
juaja caya numuetucusoo niyacoo jaara tari 
neyacarano masesano quiya, cuno niyacoo 
cuaara na cuaqueya cojuaara saa 
neyacaranojua. Saniniuujia, tamonu 
pueyano jaara cuno niyacoo riuriatare 
tiacajinia, jaara na quiare na 
numuetucusocoriquiano, niyacoo 
sariyotaaquiniuucua na quiana, cunoori 
maja maninia. 24 Naa miitioojuaca cuaara 
jayosaaria na tiacajinijinio nequesoreenaa 
pueyacua. Nojoriiri tii sequesaanutaniya 
cuaara puetujusaariajanaa saitia jacunu. 
Cuno niyacoo cuaara naa miishaariatej 
caya na sariyotaaquiniuucua. Caya 
saniniuujia, naa mosanoori narta pueyano 
niquiorano na numuetucunuucua. Niaa 
jaara naa miijiaca quiriquia pueyaracaanu
tej niaari puetunu nia tajinia quijiaca sesa 
miijiaca juurequijiariquiano. 
25 “Pueyano jaara tariucua poretesano 
niyacoo quiare tamajaaja na quishacari na 
cuhuariquiajinia, niyacoo jaara saaja na 
ruutejorenoj, caya jaara saaja na quiare, na 
numuetucureeri. Naa miijia pueyano 
cuaara mosaaria. Majaari niyacoo monu 
cutara. 26 Majaari maajiicua tiuutiatunu 
cutara naa sacuaraatia caya miishanoniqui
tij. Nio sacuaraatia miishanoni, cunoori 
juhua puecooru miishanojua. Puecooru 
jaara narta pueyano riuriatare tamajaaja, 
na moreeri. 27 Cuno pueyanocuajaari 
niyacoo riuriataree tamajaaja rucuanejiya
no na cuhuariquiajinia. Niyacoo jiyoteeri na 
sariyotaree juucuacuaja na naacusaanura. 
¿Cantucua nocua jiyanooreni? 
28 “Naajuhuaj, pueyano jaara tojetaa
rucuajanaa caya numuetucusoo niyacoo 
riuriatare juhuanojuaja niquiocuarano 
masesoojuhuaj, cuno pueyano jaara na 
quiare na numuetucureeri. 29 Naa 
miyano jaara riuriatasaaretej, naa miijia 
pueyano cuaara niyacoo que niquitioora 
cincuenta cumaneeca platajiniji shipini
shano. Naa cuno niyacoo na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 123 
najuhuamacurtianuucuatej, cuaara 
necora na riirianoj. Cuaara na 
carteyaquiirianoj, cuaara na 
shaajetaaraja. 
 

Niquiocua cartenujiniji 

niishitiojosano 

 24  1 “Pueyano jaara necora riri 

maaji, na camiriiri. Naa na 

caminiu nuhuajitij, saniniuujia neyaca 
jaara necojinia niatare na 
maniniucuasoo casaa, cuno neyaca 
cuaara na carteeranoj. Naa na 
carteyaquishacarijiatej, cuno pueyano 
cuaara na niquitioora naajio. Jaara tari 
na naajio niquitiore maaji, jiyacari 
cutara cuaara na tiajiniji na 
taanuuranoj. 2 Naa na cartesaanu 
nuhuajitij, cuno maajiiri na naata 
caminiu tamonu pueyanota. 3 Cuno, na 
nuhuaji na caminio pueyanoni, nojuaja 
jaara naa cuno maaji samiritiarejuhuaj, 
nojuajaari na naata na naajio na 
niquitionujuhuaj. Na cartereeri. 
Naajuhuaj jaara cusoyariquia nata na 
quishacarijiaj, coteenu neyaca quijiaari 
maja na naata necocuara na riniuhua. 
4 Naacuatej, coteenu neyacaari maja na 
naata na riniuhua socua. Saniniuujia, 
coteenu neyaca jaara na ririohua 
necocuara, naa miiniuuri jiyanohua 
sacuaraatia Pueyasora. Majaari naa 
sacuaraatia miijiaca nia shanacunu nia 
tajinia, niaa mariqui niaarano Pueyaso 
niquitiosano jiya curuushojoreeri. 
 
Socua Pueyaso niishitiojosano 

pueya tojishocoriquiano 

 25  4 “Majaari burro cushitiniu na 

rupaa mishiquiotaja trigo na 

rapijiosacari na sucuajiniji na 
carajonura na jaa. 
5 “Pueyano jiyoteeri tama na 
parajanutajaaja quiya niquiriyatu 
tiacojua, tama necocohuatajuhuaj. 

Deuteronomio 22,  24,  25,   27 

Saniniuujia, niquiriyatu nojorijinijinio 
jaara cusoyariquia, mueejujua 
tiujiaquee na mashiquioori. Cuno 
mashiquioori maja na naata caminiu 
tamonu pueyano. Maninia cutaraari 
tama neyaca tarajanujaaja riniuria 
tarajanu mashiquio.” 
 

Taamueca sesa miishanoteja 

Pueyaso sesacasanoni 

 27  11 Cuno juucajanij, Moiseesri 

puetunu Israel pueyajanaa 

rootaquiaari naatej. 
15 “Pueyaso sesacasanoori noo 
pueyano, Pueyaso niti na 
secojosocoriquiano juaashiquiaraca 
shipinitijia casaatej pueya 
niquiyaquishaqui na niareeri. Naa 
miniuniquitij, cunoori jiyanohua 
sacuaraatia Pueyasora. Cante nio 
sequesano tojijiacanij nojori cuaara naa 
cua riucuatuura: ‘Cuno cuaara quiiria 
Pueyaso sesacasano.’ 
16 “Pueyaso sesacasanoori noo 
pueyano, cante na que na nucua 
rerequetequiaa na soonutani. Teyonu 
pojoriti nio sequesano tojijiaca 
quiriquianonij, nojori cuaara naa 
sequeera: ‘Cuno cuaara quiiria Pueyaso 
sesacasano.’ 
17 “Pueyaso sesacasanoori noo 
pueyano cante na shuriucua quinia nera 
shanacujusano jiyajinia tiuquijiani 
jiyacua na jiaatianuucua. Cante nio 
sequesano tojijiaca quiriquianoni, nojori 
cuaara naa sequeera: ‘Cuno cuaara 
quiiria Pueyaso sesacasano.’ 
18 “Pueyaso sesacasanoori noo 
pueyano cante na nuujiniji tashuhuateja 
tamoco cariyojuaruni. Cante nio 
sequesano tojijiaca quiriquianonij, 
nojori cuaara naa sequeera: ‘Cuno 
cuaara quiiria Pueyaso sesacasano.’ 
19 “Pueyaso sesacasanoori noo 
pueyano cante sesa casaa miirii tamonu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 27 ,  28 
jiyajinijinio tahueni, mashiquiojuhuaj, 
japueyojuajaajanio. Canapuete nio 
sequesano tojijiaca quiriquianonij, 
nojori cuaara naa sequeera: ‘Cuno 
cuaara quiiria Pueyaso sesacasano.’ 
20 “Pueyaso sesacasanoori noo 
pueyano cante na que niquiocua 
numuetucujuani. Jaara naa sacuaraatia 
miiri na que niquiocuatej, cunoori na 
que rerequeteja. Teyano pojoritij naa 
sacuaraatia miiniu soojacanij, nojori 
cuaara sequeera: ‘Cuno cuaara quiiria 
Pueyaso sesacasano.’ 
21 “Pueyaso sesacasanoori noo 
pueyano cante sacuaraatia casami 
shiquioojojuani. Canapuetej naa 
sacuaraatia miyashijiaca quiriquianonij, 
nojori cuaara sequeera: ‘Cuno cuaara 
quiiria Pueyaso sesacasano.’ 
22 “Pueyaso sesacasanoori noo 
pueyano cante na rimiatu numuetucu
juani. Naajaa jaara quiri na que niyatu 
tamonu maajiicuajinio, naajaariuhuaj 
jaara quiri na nucua niyatu tamonu 
queecuajinio. Naa sacuaraatia miyashi
jiaca cuaara naa sequeeratej: ‘Cuno 
cuaara quiiria Pueyaso sesacasano.’ 
23 “Pueyaso sesacasanoori noo 
pueyano cante necocua nucua numuetu
cujuani. Canapuete nio sequesano 
soojacani, nojori cuaara sequeera: ‘Cuno 
cuaara quiiria Pueyaso sesacasano.’ 
24 “Pueyaso sesacasanoori noo pueyano 
cante narta pueyano tacaretaja monuni. 
Canapuetej naa miijiaca miishano 
soojacanij, nojori cuaara sequeera: ‘Cuno 
cuaara quiiria Pueyaso sesacasano.’ 
25 “Pueyaso sesacasanoori noo pueyano, 
cante sesa miyaquijia pueyano na monu 
sami cumaneeca masejani. Canapuete nio 
sequesano sesacajacanij, nojori cuaara 
sequeera: ‘Cuno cuaara quiiria Pueyaso 
sesacasano.’ 
26 “Pueyaso sesacasanoori puetunu 
noo pueyajanaa, canapuete puetunu nio 

124 

sequesanojuanaa tojiyaquijiani, na 
miyaquijiajuhuaj. Naacuatej, canapuete 
puetunu nio sequesanojuanaa 
tojijiacaranonij, nojori cuaara sequeera. 
‘Cuaara naa quiiriatej.’ 
 

Taa Pueyaso miiniutianiya na 

tojitiaashijiacani 

 28  58 “Pueyanonaa, nio quia tojiri. 

Quiaa jaara nio 
nequesoreetujinia naajiotasano 
tojiyaquijia quiriquia, na 
miyaquijiajuhuaj, cunoori jiyanohua 
puereeta. Naajuhuaj, quiaa cocuaatia 
miya quiaa jaara quia Camarnu Pueyaso 
jiyaniquijia na rerequetenuta. 
Nojuacuajaari na shacantuuca cumaaca
jinia quijia. 59 Naa na sequesano 
tojiyaquijia quia quiniuucuatej, 
nojuajaari quiocua jiyaronutaniya 
queraatia naquiya miiniu, quiocuajinio 
caneno pueyacuanio. Naa niaacua 
jiyaroriquiano tojeeca cusonuuri. 
Majaari na naata naarajosaanu 
quiniutianiya. 60 Quiocua 
sanasaariquianojaariuhuaj noo naquiya 
miiniu Egipto jiyajinia quijiaca nata 
sanishaaquiaaricuaatej. Naa na 
niquiyanoquia, quiaari jiyanohua na 
puerequiaari. Cuno naquiya miiniuuri 
naa quiocua paaretasaariquiano 
pueyaracaanutej. 61 Naajuhuaj, 
Pueyasoori socua tamaatiuucua cusonu 
jiyaronutaniya, socua naquiya 
miiniujuhuaj. Puetunu cunojuanaari 
maja nio naajioneejinia na pohuatasaa
nu. Quiaari naa puecasaariquianotej. 
62 Naacuatej Israel pueyanaa, niaari 
queraraqui quijia, serojosootej, juhua 
jiya cajiniocua quijia riyaja. Niaari naa 
juurajashojosaariquianotej, nia camarnu 
Pueyaso nia tojiyaquiniuucua. 63 Naatej 
taa Pueyaso timitiaquiaari mijiria 
jiyanohua nia canesacaricuaanij, 
naajuhuaj nojuajaari naa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 125 
timiniutianiyajuhuaj nia puequesacari, 
nia juurajashiniuucuajuhuaj. Naacuatej 
niaari ritia niaaarano Pueyaso niquitio
sano jiyajiniji jayosaariquiano. 64 Pueya
soori naa nia niyacariquiano puetunu 
jiyacajiniajanaatej jiya 
puequeetujiniara, jiya tamajiriajuhuaj. 
Niaari tii cuno jiyacajinia nia quishacari 
cuno taucuaca jiyanishano pueyasohua
cuara jacamatujuaca quiriquiano. Cuno 
taucuaca jiyatesano na pueyasohuarani, 
cunoori naanajiniji quejasano casaa, 
saajiajiniji jeecasano casaajuhuaj. Cuno 
taucuaca jiyatesano na pueyasohuarani, 
cunoori nia niishishoo jeecojosano 
casaa, tariucuacaanu nia supuetanaa 
niishishoo jeecojosano casaajaariuhuaj.” 
 

Moiseesri narta Israel pueyara 
camiquiaariuhua pohuatanu 
Pueyaso miijiosano nojoriria 

 29  2 Jiyacaritij Moiseesri puetunu 

narta supuetana Israel niquio

huacuajinio caneno pueya rerejote
quiaari. Naa nojori sequereeri: 
“Egipto jiyajiniaja pa quishacari, 
puetunu pajaniyajanaacuajaari Pueyaso 
miishano niquiquiaari taa na miiquiaari 
Egipto jiya camarnu Faraoonni, 
naajuhuaj, puetunu na naacunaara 
jiyaniijianucuara na jiyatesano pueyaju
huaj, puetunu na jiyajinia quijiaca 
pueyajaajanio. 3 Puetunu pajaniyajanaa
cuajaari naa naquiya cuno taucuaca 
miishaanu niquiquiaarini. Pueyasocua
jaari naa na cumaacata miijioquiaari, 
teyanoocuaji nia jiuujiatequiaaricuajani. 
4 Naa Pueyaso miishanoniquitij, nojuaja
naari maja na niishitiniu quiquiaari 
niajaniya casaa naa na miishano 
sequenu paniyani. Niaari na niishiyojua 
naa quiyajaaquij. 5 Cuarenta marijia 
jaara pa shocojoquiaari pueyaracaanu 
pa camarucuneetasacari cariiquia 
jiyajinia, saa janiyajaari pueyaracaanu 

Deuteronomio 28 – 30 

7 “Nio jiyajinia pa tiuquishacari, 

nia puerojojuani. Jiyacaritij, nia 
cushiqui toqueeri maja quenaaja na 
piquitianu quiquiaari niajaniya. Nia 
cushishano sapatu naajuhuaj, majaari 
quenaaja na piquiniu quiquiaarijuhuaj. 
6 Jiyacarijuhuaj, majaari quenaaja pa 
saniniu quiquiaari pan sanuniyojua 
quenaaja. Majaari quenaaja pa ratunu 
quiquiaari jeretesano uva caaca, 
najatunacujuhuaj, shaaqui tojetaarucua
janaa. Naa quiquiaariiri nia niishiniuria, 
pa Camarnuuri Pueyasojuanaa cutara. 
Nojuacuajaari pa miateno. 
Hesboon tiacajinijinio camarnu, Basaan 
tiacajinijinio Og jiyanishano camarnuju
huaj, nojoriiri pa miaquejonuucua 
sanetaquiaari juucua. Saniya 
pajaniyajaari nojori miaquejoquiaarini. 
8 Naacuatej, paari nojori jiya 
jiyatequiaari pajaniyarani. Cuno 
jiyacacuajaari noo jiyaca teyano cua 
serotacanu supuetana Rubeencuajinio 
caneno pueyacuajani, supuetana 
Gadcuajinio caneno pueyajaajanio. 
Nojoricuajaari quiarijia cuno jiya 
camaruhua. Naajuhuaj, supuetana 
Manaseescuajinio caneno pueya 
cajiniocuaari cuno jiya 
camaruhuajuhuaj. 9 Niajaniya quiarijia 
saniniuujia pueyanaa, puetunu 
niaaranojuanaa nia Pueyaso sequesano 
tojijiaca nia quiriquia, na miijiacaju
huaj. Niaa jaara naa maninia miijiaca 
quiriquiatej, puetunu nia cojetasano 
casaajanaari maninia quiniutianiya 
niaara. 
 

Pueyasoori jiyanoojia sesa miijiaca 
jaara nocua tacatorohua noojia 

 30  1 “Naacuatej, puetunu pa 

Camarnu Pueyaso 

sequesanojanaa jaara tohuatere, 
maninia na miiniuria niajaniya na 
tojijiaca nia quiniuucua, saniniuujia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 30 
naquiya na miiniuria niajaniya nia 
tojiyaquiniuucua nojuaja, niocua tama 
niatarejaaja niaari na tojiyashijiaca. 
Naarate nojuajaari nia taanuuquiaari 
nia paraa taucuaca jiyacajinia nia 
pishiniuria sesa nia miishanojiniji. 2 Naa 
nia niatasacari niaa jaara pa 
Camarnuucua tacatorohua nioojia, 
seetanujuanaa puetunu nioojiatajanaa 
saa na panishanojua nia miiniuria 
puetunu nia niquiohuatajanaa, taa cua 
sequeyacuajanij, cunoori maniniacuaja. 
3 Cunora, niaa jaara naa miiritij, pa 
Camarnu Pueyasoori niaacua taraajenu
taniya maninia na miiniuhuara niajani
ya. Nojuajanaari tiquiyocua jiyacajiniji 
nia coqueetenutaniuhua, tee cuniquiria 
na taanuuquiaari niajaniyacuajani. 
4 Naajaa, niarta pueyajinijinio jaara 
cureecoreja tiquiyocua tucuacaanu 
tamonu jiyacajiniaja, nia Camarnu 
Pueyasojuanaari tiji nojori 
riujiuutiniutianiuhua. Nojuajanaari 
nojoriicua canujunutaniya nojori na 
pajejonura puetunujuanaa nojori na 
coqueetenuhuara. 5 Pueyasoori naa nia 
riujiuutiriquianohua tariucuacaanu nia 
supuetanaa quijia jiyajiniohuatej. Niaari 
saniniuujia cuno jiya camaruhua 
quiriquianoojua. Pueyasojuanaari 
maninia miiriquiano niajaniya. Nojuaja
naari nia supuetanaajiniji socua 
jiyanohua queraatiara nia 
muetuteriquiano. 6 Naajuhuaj, juhuaja
niya pueyaracaanu rishijiaca nia 
quiniuria, nojuajanaari sesoriquia 
nioojiaseque jataniriquiano. Nojuajaari 
naa miiriquiano niaacuajinio 
caneriquiano pueyajuhuaj. Nojuaja 
jaara naa miiri niajaniyatej, Pueyaso 
panijiaca nia quiriquia puetunu nioojia
tajanaa, puetunu nia sohuanutajuhuaj. 
7 Naacuatej, pa Camarnu Pueyasoori nia 
saniitiotajarano na jiitiasano jiyatenuta
niya nia paraa na saniitiotajara 

126 

saniniuujia, teyonu pojoritiucuaja 
jiyanohua na paracaaniuucua na 
puecoosocoriquiano neteyojotaja 
niajaniyacuajani. 8 Niajaniya saniniuujia, 
niocua Pueyasoocua tacatorohua nioojia 
na tojijiaca nia quiniuhuara, quiarijia 
niaarano cua sequesano tojijiacajuhuaj. 
9 Naacuatej, pa Camarnuuri maninia 
miiniutianiya niaara puetunujuanaa. 
Nojuajaari jiyanohua nia 
canijiariquiano, nia seesano 
juyacajuhuaj. Nia nataacuacaari naa 
tojetaarucuajanaa jiyanohua niaara 
maniniushiriquianojuhuaj. Pa Pueyasoo
ri naa maninia nia miiriquiano na 
timitianuta taa na miijioquiaari maninia 
nia supuetanaacuaa na timitianutanij. 
10 Naa maninia na miiniu paniniu juucua 
niajaniyaniquitij, cunoori niaa jaara 
seetanujuanaa pa Camarnu Pueyaso 
tojitiajaca quiri. Naajuhuaj, nojuajaari 
nia timitianutaniya niaa jaara nio 
nequesoreetujinia niaarano na naajiota
nishano tojitiajaca quiri puetunu 
nioojiatajanaa, puetunu nia sohuanu 
paniniutiajuhuaj. 
11 “Nio nia tojishocoriquiano niaarano 
Pueyaso Rupaa cua caminiujiushanoni, 
nia naatacuajaari na tojiniu. Niaacua
jaari na jiitiaa. ¿Niaatucua casaara na 
juuretaariquiohua saajaniuhuaj? 12 Cuno 
na rupaari maja jiya cajiniocua na 
quiniu niaacuaji, nia sequetarura: 
‘¿Cantucua jiya cajiniocua cuno rupaa 
tojiniuucua tacaarecuaani, saniniuujia 
puera na caminiujiushocoriquianoojua?’ 
Naacua cutaratej, pa naataari puerano 
Pueyaso sequesano tojijiacara quiniu 
cutara. 13 Naajuhuaj, Pueyaso 
Rupaateeri niaacuaji quiya shoniniacu 
caminia taquijiria nocua nia 
tanamitiniuriani, nia sequetarura: 
‘¿Canteja shoniniacu caminia taquijiria 
cuno rupaa tojiniuucua 
niuniutianiyacuaani, saniniuujia puera 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 127 
na caminiujiushocoriquianoojua?’ 
Naacua cutaratej, pa naataari puerano 
Pueyaso sequesano tojijiacara quiniu 
cutara. 14 Seetanujuanaa nia sequeyani
jia. Majaari Pueyaso sequesano nia 
cuaracashitiniu. Niaacuajaari niaarano 
na naajiotanishano Rupaa jiitiaa. Nia 
tajinia quiyacuajaari. Niaacuajaari na 
tequejotaquiaa. Naajuhuaj, nia niishitia
jajinia quiyacuajaari. Naacuatej, nia 
naatacuajaari na tojijiaca quiniu. 
15 “Pueyanaa, quiarijia nia 
saquiriojotereeraj ¿teyano nia paniyani, 
maninia Pueyaso miiniuria niajaniya, 
sesa soj? ¿Niaatee pueyaracaanu 
rishijiacara quiniu paniya Pueyaso 
tojijiaca nia quiniuucua? ¿Niaatee 
macunucua quiquiojinia quianu paniya 
soj, tee naquiya nia miitiasaanura 
pueyaracaanu tojiyashijiaca nia 
quiniuucua? 16 Pueyaracaanu nia 
niishiriquia nio: Niaa jaara niaarano 
quiarijia cua sequesano tojijiaca quiri, 
niaa jaara pa Camarnu Pueyaso panijia
ca quirijuhuaj, niaarano Rupaa 
tojijiacajaajanio, naacuatej, niaari 
pueyaracaanu rishijiacarano quiriquia
no. Niaari jiyanohua 
caneriquianojuhuaj. Pa Camarnu 
Pueyasoni, nojuajanaari maninia nia 
miiriquiaano, niaarano na riuriotaca 
jiyajinia nia quishacari. 17 Saniniuujia, 
niaa jaara puetunu niya na sequesano
juanaa tojiyashijiaca quiri, na miyashi
jiacajuhuaj, naajuhuaj niaa jaara saaja 
tama nia shipinishano casami tojiniuu
cua shiiniuquiri saaja juhua 
Pueyasoocuaraja nia jacamatunura, 
cunoori tojetaarucuajanaa sesa cutara. 
18 Janiyari quiarijia nia numooteyani: 
Niaa jaara naa mosaatia miijiaca quiri 
saajatej, majaari nia rishiniu quiniutia
niya puera. Pasanaataja nia niuuniu 
nuhuaji Jordaan moo nia paraa nia 
miaquejonu nuhuaji, niaari rupaquijia 

Deuteronomio 30 ,  31 
quiriquiano niaarano Pueyaso riuriotaca 
jiyajinia. 19 Quiarijia nio juucajani, maja 
nia cuaracashitiniuria na nuhuaji 
niaarano Pueyaro sequesano, janiyari 
quiarijia jiya cajiniocua, jiya 
niquiarajaajanio niaacuara tonujuriquia
no nojori jiyateyani. Janiyacuajaari 
nojori niquiara tari nia saquiriojoteree 
nioni: ¿Teyonu nia paniyani: pueyara
caanu juhuajaniya quiniu, ritia shaajenu 
soj? Naajuhuaj: ¿Niaatee Pueyaso 
paniya maninia na miiniuria niajaniya? 
¿Niaatee na sesacasano pueya quiniu 
paniya soj? 20 Saaja pa Camarnu 
Pueyaso panijiaca nia quiriquia. Saa na 
tojijiacaja nia quiriquia. Majaari nioojia 
nia niquijiotenu. Nojuacuajaari mijiria 
nia quiniu niishiya. Naa na tojitiajaca 
nia quishacaritij, niaari pueyaracaanu 
rishiniutianiya niaarano na riuriotaca 
jiyajinia, noo jiyajinia, teyonu nio 
pojori pa supuetana Abraham, neyanu 
Isaac, na jinianu Jacob na niquitionu 
sequequiaaricuajani.” 
 

Pueyaso jiyatesacari camarnura 

Josuee narta Israel pueya 
puerojoriquiano Moisees niti 

 31  1 Na nuhuaji Moiseesri puetunu 

narta Israel pueyajanaa 

rerejotequiaariuhua. Jiyacari naa nojori 
sequequiaariiri: 
2 “Janiyari tariucua ciento veinte 
marijia shocotejononi. Tari 
juusucuanijia. Maja tari cua naata 
rucuanejonu. Naajuhuaj, Pueyasojua
naari cua sequerucuaani, majana tari 
niaata cua niuuniu quiniutianiya 
Jordaan mooni. 3 Naajaa, pa Camarnu 
Pueyasojuanaacuajaari nia puetanutani
ya. Naa nojuajanaa puetanuucua 
niajaniyatej, nojuajaari nia paraata nia 
miaquetoojosacari nia 
shocojotaniriquiano. Naa nia paraa nia 
shocojotanuucuatej, niaari nia paraa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 31 ,  32 
jiyaca camaruhua quiriquiano. Josueeri 
nia puerojoriquiano nia camarnu na 
quiniuucua. Pueyasocuajaari naa Josuee 
miiniuria tari na saquiriojoquiaaritij. 
4 Pueyasocuajaari nia 
shocojotaniniutianiya miaquejonu cuno 
tiacacajinijinio nia paraa, naatej, taa 
Amorreo camarucua Sehoon, Og na 
miaquejotequiaari tojetaarucuajanaa 
niajaniyacuajani. Niaari naacua cuno 
taucuaca jiyaca camaruhua quiriquiano
tej. 5 Camarnujuanaa jaara jiyacari nia 
shocojotaniri nia paraatej, niocua naa 
nojori miiritij, taa tari cua rootaree 
niajaniyacuajani. 6 Niocua tama nia 
cuaqueyajaaja cumaquiri. Niocua 
nioojia cajitirijuhuaj. Majaari na 
puerenunoj. Majaari nocuaji 
shiriiquitiuniujuhuaj nojoritia nia 
miaquetoojosacari. Pa Camarnu 
Pueyasojuanaacuajaari nia cojiriquiano. 
Nojuajaari maja quenaaja na cartenu 
quiniutianiya niajaniya. Nia 
tarinitiaaquiriquianojaariuhuaj.” 
7 Na nuhuaji, Moiseesri Josuee piirii. 
Naa na sequeree puetunu narta pueya 
niquiarajanaari: 
“Cumamaca quia quiriquia, quioojia 
niquijioteyaquijiajuhuaj. Quiaacuajaari 
puetunu nio pueyajanaa puetariquiano 
noo jiyajiniara teyonu jiya pa Camarnu 
sequequiaari seetanujuanaa niquitionu 
pa supuetanaacuajani. Quiaari nio 
pojori camaruutiriquiano cuno jiya. 
8 Camarnujuanaacuajaari quia puetari
quiano, quia cojiriquianojaariuhuaj. 
Majaari quenaaja na tarinitianu 
quiniutianiya quiajaniya, quia 
panajoriquianoori. Naacuatej, majaari 
puerenu, majaari 
cohuanashijionujuhuaj.” 
24 Moiseesri pueya tojishocoriquiano 
Pueyaso sequesano tucuataquiaari 
naajiotanu neequesoreetujinia. 25 Nojua
jaari jiyacari pueyacuara secojonaa 

128 

26 “Nio naajionee nia niatare Camarnu 

supuetana Leviicuajinio caneno pueya 
sequeree. Cuno pojoricuajaari Pueyaso 
quiquio cojee patanaa quijiaca. Naa 
nojori sequereeri: 
Pueyaso quijia cojee shuriuquiumia. 
Cunoori maja nia cuaracashitiniuria 
Pueyaso sequesano niaarano. Cunora 
cuno naajio cuaara pueyaracaanu tii 
racateera.” 
 

Moisees pohuatasano na 

jaaquejosanojiniji 

30 Jiyacaritij, Moiseesri puetunu nio 
jaaquejosanojuanaa caminiujiuquiaari 
na coteejajiniji puetunu Israel pueya 
rerejono tojishocoriquianojanaa. Cuno 
jaaquejosanoori naa sequeyaquij: 

 32  1 “Pocuareeteni. Jiya 

cajiniocuanaa, cua tojiri. Mani

nia quia tojiri cua sequesanojuhuaj, 
jiyanaa. 
2 “Cua niishitiojosanoori juhua maru 
niriquiano. Cua sequesanoori juhua 
shushiquia jiariquiano. Naatej, taa 
jurneca niya jiyasocuaacuacuaanij, naa 
quiniutianiyari. 
3 “Janiyari Camarnujuanaajiniji 
poojotariquianoni. Casaa maniniu pa 
Pueyaso miiniuucua pueracuaanij, nia 
timitiarecuaano. 4 Nojuajaari pa 
cojuana, pocuaji tacunajuhuaj. Puetunu 
na miijiosanojanaari tojetaarucuajanaa 
maninia. Nojuajaari maja rimiajata pa 
jiitiana. Puetunu na sequesanojuanaari 
seetanujuanaa. Nojuajaari Pueyasojua
naa cutara, cuaracashiyo. Naajuhuaj, 
nojuajaari sesa casaa paracaajia, 
maninia miitio na quiniuucua. 
5 “Sesa miijiaca pueyanaa, niaari 
tojetaarucuajanaa Pueyaso rejetejaca. 
Niaari naacua Pueyaso 
najiquitiquiaaquij. Naacuatej, niaari 
juucua necohuacuaja. Niaari saa sesa 
miijiacaja. 6 Naa sesa miijiaca nia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 129 
quiniuucuatej, ¿niaateeri jiyaniya naa 
sacuaraatia nia miijiosanoori Pueyaso 
shuquiritiniutianiya? Niaari saa Pueyaso 
rerequeteyajaaruhua. Tojetaarucuajanaa 
niishiyashijiaca pueyanaa, ¿nojuajatee 
maja nia quenij, nia cortanijionatuhuaj? 
Nojuajaari nia cortaninia. Cuaqueyaraca 
quijiara nia jiyatenoori mijiria nio 
jiyajinia nia quiniuria. 
7 “Juhua quia nuhuajiria quia 
tacaterecuaraja rupaquijia quenaaja, 
tariucuacaanu quia supuetanaajiniji 
quia niishiriojonura. Quenaaja quia 
niishiriojorecuara taa quijiaca quia 
supuetanaa quiquiaari tariucuacaanunij. 
Quia que quia sequere cuaara tariucua
caanu nojori quiniujiniji quia pohuataa
ra. Saaquiapue quia sequerejuhuaj, 
nojori cuaara quia pohuataaranoj. 
8 Tariucuacaanu mijiria quijiaca 
quishacari, jiyocuacaanu quijia 
Pueyasojuanaari puetunu taucuacajanaa 
raquiriataquiaari tamasaca taucuacajini
ji. Pueyasoori naa nojori 
camaruutiquiaari puetunu jiyacajanaa. 
Nojoriria nuunojotaquiaari nojori quijia 
jiyacaari, tama na camaruhua nojori 
quiniuriajaaja. Saniniuujia, Pueyasoori 
Israel pueya saquiriojoquiaari tama 
nerajaaja nojori quiniuria. 9 Naacuatej 
puetunu supuetana Israelcuajinio 
caneno pueyajanaari juhua Pueyaso 
noquiyaraja. 10 Nojoricuajaari Pueyaso 
riuriatasano cariiquia jiyajinia. Joojeeca 
jiyaco quiojojuaari, jiyareta paratu 
piyarojosanojuhuaj. Pueyasoori juhua 
naatujoori shocua jataquiaari na 
numatucua nojoriicua na taraajenuucua. 
Naacuatej nojori niishitiojoree nojori 
niishishoo casaari. Naajuhuaj, nojori 
cojuaquiaariiri jiyanohua na panishano 
pueya nojori quiniuucua. 11 Pueyasoori 
maninia nojori cojuaja, naatej, taa 
surohua miooru coneneecojiya na jesu 
cacocuaani neyanujua na shiniujiusha

Deuteronomio 32 
cari, na jesujiniji na jaanura. Neyanujua 
jiyajenesacari, socua na cariquimiaji 
tiuquijiaari. Na jesujiniohua na 
niojohuari. 
12 “Pueyasoori tamajaaja nojori 
jaatiaquiaari, tamajaaja tojetaarucuaja
naa. Majaari quenaaja tamonu cumaaca
raca quijia quiquiaari Pueyaso na 
naacunura. 13 Pueyaso puetasacari 
nojori, nojoriiri na paraa shocotaquiaari 
puetunu cuno jiya 
tuhuananuhuacacojuanaa. Pueyasoori 
nojori miateja nojori quiasaco nojori 
riuriatasano naana jaa. Naajuhuaj, 
Pueyasoori nojori raruuteja 
saitajiniaqueya nojori riuriataquesano 
samiyatu. Nojori miatequiaari 
sainiacajinia nujuatujua olivo jaa 
shiyocuajaariuhuaj. 14 Na seetusano 
juyaca quitiaaca ratutujuaari. Na 
miaquetusocoriquiano quitiaaca 
cumanijiasano jiitiatujuajaariuhuaj. 
Queraatia borreeco macujuashiya 
maniniu miaquenuuquiaariiri. 
Naajuhuaj, cabra canuu maniniu Basaan 
jiyajiniji miaquenuujuajaariuhuaj. Trigo 
maniniu miatuquiaariiri, naatunacu uva 
caaca ratutujuajaariuhuaj. 
15 “Israel pueyari naa maninia na 
mianuucua riuutiacoquiaari. Quera 
taatiacoyari. Saniniuujia, saaja nojori 
ruuretanuucua nojoririano Pueyaso 
sequesano, juhua caballohuari na 
camaru na juaatianuta na nijiniara 
rapijionuujua. Nojori cortanijiona 
Pueyaso tarinitiatuquiaari tojiniu 
saajaari. Naajuhuaj, saaja nojori 
cojuana cocuaatia miiquioyanojiniji 
nojori jayona Pueyaso 
samiritiatuquiaariiri. 16 Naa nojori 
jacamatunuucua Pueyaso paracaashano 
jeecojosano sacuaraatia casaacuaratej, 
nojoriiri naa Pueyaso ruutaqueja 
juaatiniu tama nojoriicuarajaajatej. 
17 Nojoriiri na seya catijiajojuaca 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 32 
samaruhuacuara juhua 
Pueyasoocuaraja. Naa catijiajotujua na 
seyari nojori niishishoo pueyasohuacua
ra. Cuno cumaacaraca jiyanishano 
shipinishano casamiiri shusha tama 
nojori niishishanojaaja quiriquiaa. 
Nojori supuetanaari maja cuno pueyaso
hua nojori jiyanishano na niishitiuniu 
quijia cutara. Naacuatej, nojoriiri maja 
cuno casamiicuara na jacamatunu 
quiquiaari cutara, juhua 
Pueyasoocuaraja. 
18 “Naacuatej, cuarta Israel pueyanaa, 
niaari niaacuajinio nia paraa tacuna nia 
Que niyajetarucuaa. Niaari quijiacarano 
nia jiyateno Pueyaso niyajetaturucuaa. 
19 Naa Pueyaso niquiniuucua sacuaraatia 
necohuara na jiyatesano pueya 
miishanotej, jiyanohua juaaquiaariiri. 
Cunora puetunu nojorijianaa 
samiritiaquiaariiri. 20 Pueyasoori naacua 
naa sequereequij: ‘Janiyari quiarijia 
nojori shocotenutaniyani. Cuaara 
quenaaja saniiquioyara. Pa niquirinia, 
taa na miiquionutaniyajanojoni. 
Seetanujuanaa sacuaraatia miijiacaari. 
Nojoriiri nocua tiuushoo 
quiquiohuaniquiohua. 21 Janiyari nojori 
tatitiaani tama nojori pueyasoranojaaja 
nojori jiyatesano pueyasojiyoseque 
panijiaca nojori quiniuucua. Janiyari 
naacua juaya cuno juaashiquiata 
jeecojosano na pueyasohuara nojori 
jiyatesanoniqui. Naacuatej, janiyari 
nojori carteyani, saniniuujia nojori 
niishishoo taucuaca Pueyaso cua 
quiniuria. Jiyacaritij, Israel pueyari 
naacua cuno juhua nojorijia cua 
tojitiaashijiaca taucuaca juaaniutianiya 
cucua saniniuujia. 22 Janiya jiyanohua 
juayani. Naa nocuara na 
juaatitiuniuucua janiyatej, cua 
juaaniuuri juhua mani rimianacuya. 
Naacuatej, nojori cua saniitiosacari, 
majaari quenaaja na cureeconu 

130 

quiniutianiya teerta. Juhua mani cua 
juaaquiaca quiniuucua, puetunu 
miasano nataacuacajanaari jiyareta 
toteerara jacamariquiano. Jiyareta 
jiyaconaja tuhuananuhua pajaqueya 
mohuaquiriquianojaariuhuaj. 23 Nojori 
saniiniuria quenaajacuara, janiyajanaari 
nojoriicua shanacunutaniya puetunu 
sesa casaajanaani. Naajuhuaj, janiyari 
puetunu cua cashijianaa jiacutanutaniya 
nojoriicuani. 24 Naacuatej, nojoriiri na 
miaajaa totetanutaniya. Jiyanohua 
taruquenu shaajetacoriquianoori. Nojori 
niishishoo cusonuuri naa nojori 
puecariquianotej. Naajuhuaj, janiyari 
nojoriicua jiyaroriquiano soorujurini, 
nojori sojoriquiano noonacuraca 
sacocuajaajanio. 25 Nojori niquiohuari 
mueruuta tiaca nuucuajinia 
miaquejosaariquiano. Naajuhuaj, 
tiajiniaaco na puerenu 
teteyataturiquianoori. Cuno pojoriiri 
naacua puequeriquianotej, mashiquiori, 
niyacoojori, saaquiapue, supuejacaja 
muerasujaajanio. 
26 “ ‘Janiyari nojori niyacanu paniquia
nu nio jiyajiniji tucuacaanu juucuani. 
Naacuatej, nojori maara niyajetasaare 
tojetaarucuajanaa, maja socua nojori 
niishishaanura. 27 Janiyari naa nojori 
cua saniitionu paniniujiniji 
tariniriohuacuaani, cua paraa mariqui 
cua rerequetereeri, mariqui naa 
sequetureeri: Majaqui Pueyasojuanaa 
cuno, naa Israel pueya miiriucuaa 
taraatiani. Canaacuajaari tama canaa 
cumaacatajaaja naa miiriucuaa naquiya 
Israel pueyani.’ 
shijiacara jatarucuaa. Naacua tojetaaru
cuajanaa niishitiajaajunucuaari. 
29 Shiitianiyojua niishitiaja 
tiuquiniriquiohuacuara quenaaja nojori 
nacajinianij, nojori maara jiyacari 
niishiri nojoriiri cocuaatia miiquioya. 

28 “Israel pueyani, nojoriiri niishiya

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 131 
30 Nio nia niishiriquia: ¿Casaara 
niquiriyatu nia paraajinijinio mil 
niajaniyajinijinio cocuatasaaquiaarini? 
Naajuhuaj, querajaa nia 
paraajinijinioori diez mil niajaniyajiniji
nio cocuataquiaari. Nia niishiri, nia 
Camarnujuanaari naa nia paraa 
shanacuquiaari naa nia miishaanuratej. 
31 “Janiyari noojiaqueya nia timitiaquiaa
ni naa pa paraajiniji nia sequesacari: ‘Pa 
paraacuajaari niishiya, nojori cojuanaari 
maja juhua pa jiitianaja. Pa jiitiana 
cutaraari saa maninia miijiaja. 
32 ¿Nojoriirijiataj? Tojetaarucuajanaa saa 
sesa miiniuucua jiaatiajacajaari. Naa saa 
sesa miiniuucua netejaca nojori quiniuu
cuatej, naacua maatia niishishiyari, 
nojoriquiiri Sodoma, Gomorra tiacajinijinio 
caneno taucuaca. Naa saa sesa miiniujia 
nojori niishiniuucuatej, puetunu nojori 
miijiosanojanaari juhua soconu noonacu 
nojori niishiyo pueyara. 33 Naa sacuaraatia 
casaa nojori niishishanoori puereeta, juhua 
soconu noonacujua. Pueya jaara naa 
sacuaaraatia miijiorejuhuaj, nojoriiri saa 
shaajecoriquianojua. 
34 “Janiyari naa puetunu sacuaraatia 
nojori miijiosanojanaa racataani. 
Janiyari na rejeretaajaarani. 35 Saniniuu
jia, sesa miijiaca cua saniitionu juuca 
jaara tari tohuatere, janiyari quenaaja 
jiyanohua nojori saniitionutaniyani. 
Tari quera tohuateyacuajaari nojori cua 
moquiniu juuca. Cuaara jiyanitiuuria 
curosaariquiano. 
36 “Jiyacaritij, Pueyasojuanaari na 
saquiriojosano pueyacuaji tacunutaniya 
na paraa na niquishacari na pueyari 
tojetaarucuajanaa tari puequeenaja, 
cumaacaaju. Pueyasojuanaari naa na 
pueyacua taraajenutaniyaquij. Naa 
nojori miiniutianiyari tojetaarucuajanaa 
nujuatajaaju cumaacaaju nojori na 
niquishacari. 37 Pueyasoori jiyacari naa 
nojori nequesotariquiano: ‘¿Teete nia 

Deuteronomio 32 

cojuariquiano tama nia pueyasohuara
jaaja nia jiyatesano cua nitini, 38 nocua
ra nia seya nia catijiajosanotej, 
noojuhuaj, na cari raatonuque nia 
cajitijiotasano juhua raturiquiano cari 
quenaajatej? Nojori cuaara niaacua 
taraajeera na naacunura niajaniya. 
Nojori cuaara nia miitianaa tenujuura 
niaacuaji jaara na naata quiri. 
39 Saniniuujia, janiya cutaraari 
Pueyasojuanaani. Majaari socua tamonu 
quijia quiniu juhua janiyaja. Janiyari 
pueyano samiitianijiani, na shaajajaju
huaj. Naajuhuaj, janiyari pueyano 
naatijiani, na cushiriitijiohuajuhuaj. 
Naacua nia niishiriquiatej, Pueyasojua
naa cua quiniuucua, majaari quenaaja 
tamonu naata cua quiasano jaariutianu 
cua juaashiquiajiniji. 40 Jiya cajiniocua 
cua juaashiquia cua shiitiosacari, 
cunoori seetanujuanaa coretoo quijiaju
huanaja cua quiniuucua. Naacuatej 
seetanujuanaari cua sequesano. Cua 
tojiri. 41 Janiya jaara cua shacantunee 
nijiniaquetucuaja mueruu racotareni, 
janiyari jiyacari sacuaraatia cuno pojori 
miijionuucua nojori nequesoreenutani
yani. Janiyari jiyacari cua paraa 
naminiutianiyacujua. Janiyari jiyacari 
cua niquiniu paniyaquijiaca saniitionu
taniya jiyanohuani. 42 Cua cashiiri 
naatumaaca maturiquiano tariucua cua 
paraa coonu. Cua nijiniaquetucuaja 
mueruuri nojori puetujuriquianojanaa. 
Cuno nanacani, cunoori nio pojori 
nanaca quiriquiano: puejotanaca 
nanaca, quioosano nanaca, cua paraa 
camarucua nanacajaajanio.’ 
43 “Puetunu jiyacajinijinio 
pueyapuejanaanaa, Pueyaso pueya nia 
cojiri timiniu. Pueyasojuanaacuajaari na 
rupaa pohuatanaa puecoonaa 
namiriquiano. Na paracaajiaca 
naminiutianiyajaariuhuaj. Saniniuujia, 
Pueyasoori sesosano jiya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Deuteronomio 32 ,   34 
jeequeriquiano. Na saquiriojosano 
pueya jiyanooriquianojaariuhuaj.” 
 
Moisees shaajesacari Pueyaso 

niquitiniu nuhuaji nojori 
tiuquitiajarano jiya juucua 

 34  1 Jiyareta na nuhuajiria, Moiseesri 

Moab cariiquia jiya jamatujiniji 
tacaquiaari, Nebo tuhuananuhuacua, 
Pisgaa quiajaacua. Cuno quiajaari Jericoo 
tiaca taquijiria, Jordaan moo taquijiria. 
Cuno tuhuananu quiajajiniji Pueyasoori 
puetunu cuno jiyajanaa na niquitiquiaari. 
Cuno jiyacuajaari supuetana Israelcuajinio 
caneno pueyara na niquitiosocoriquiano 
quiriquiaa. Cuno jiyari puereetuuca quijia. 
Galaad jiyajiniji cajiyari, Dan jiyacua 
shiishiiri. 4 Pueyasoori jiyacari naa Moisees 
sequereequij: 
“Nio jiyari tariucuacaanu seetanujuanaa 
Abraham, neyanu Isaac, na jinianu Jacob 
cua sequesano cua niquitiosocoriquiano 
nojoriicuajinio caneno pueyarano. Janiyaja
naari quia panitiaani tama quia 
namijiatajaaja quia niquiniuria cuno jiya. 
Saniniuujia, maja cutaraari cuno jiyajinia 
quia tiuquiniu quiniutianiya.” 
5 Naa cuno jiya na niquitishaanu 
nuhuajitij, Pueyaso jiyaraajia Moiseesri 
naa shaajetasuquiaari cuno Moab 
jiyajiniatej. Pueyasocuajaari tari naa 
Moisees sequequiaaritij, nojuajaari cuno 
jiyajinia shaajeriquiano. 6 Pueyasojua
naari Moab jiya jamatujinia Moisees 
jamoquiaari, jiyareta Bel-peor tiaca 
taquijiria. Jiyacari quijiaca supuetana 
Israelcuajinio caneno pueyani, nojoriiri 
maja na niishitiuniu quijia tee Moisees 
jamayani. Quiarijia quijiaca pueyari, 
maja na niishiniujuhuaj tee Moisees 
jama canetaani. 7 Tariucua ciento veinte 
marijia shocotejonoori shaajequiaari. 
Maninia niquijiaja, jiyotuucajuhuaj. 

132 

8 Naa cuno Israel pueya nujuquenuu
cua pueyaracaanu Moab cariiquia jiya 
jamatujinia Moisees shaajenuucuatej, 
racaari nojori supuetaquiaari. Nojoriiri 
naa pueyaracaanu nujuquejacatej jaara 
narta pueyano shaajatuquiaari. 9 Josuee 
saniniuujia, nojuajaari Nun jiyanishano 
niyanu quijia. Moisees shaajeyaquisha
carijia, nojuajaari Josueecuara 
masequiaari Pueyaso, nocua na nianuta 
na juaashiquiaca. Jiyacari nocua 
pacuquiaariiri Moisees jiitiasano 
niishijia sohuanu. Naacuatej, puetunu 
Israel pueyajanaari na sequesano 
tojijiaca quijia. Josueeri maninia 
miijiojua puetunujuanaa. Naatej taa 
Pueyaso sequequiaari tariucuacaanu 
Moisees miiniuriacuaani, pueyari naa 
maninia miijiojuajuhuaj. 
10 Moisees shaajenu nuhuaji, majaari 
socua tamonu supuetana Israelcuajinio 
caneno pueyano supuenu quiquiaari 
juhua Moiseesja. Nojuajaari Pueyaso 
sequesano caminiujiunia pueyano 
maniniu quijia. Nojuajaari Pueyasota na 
pocoojosacari catecaji 
jiriquiotoojuacuaja. 11 Naajuhuaj, 
majaari socua Pueyaso cumaacata 
nocuaji jiuujiatesano miijiojua pueyano 
quiniu quiquiaari socua, taa Moisees 
miijioquiaari Pueyaso cumaacata 
nocuaji jiuujiatesano casaa Egipto jiya 
camarnu Faraoon niquiaracuaani, 
puetunu cuno jiyajinia jiyaniijianucua
rano na jiyatesano narta taucuaca 
niquiarajaajanio. 12 Naajuhuaj, Moisees 
shaajenu nuhuaji, majaari socua tamonu 
narta pueyajinijinio quenaaja cumaaca
raca quijia quiniu quiquiaari juhua 
nojuaja. Moiseesri queraatia casaa 
miijioquiaari narta Israel pueya 
niquiara Pueyaso cumaacata nojori na 
puerojosacari.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

Moisees niti 

 1  1 Pueyaso jiyaraajia Moisees 

shaajenu nuhuaji, Pueyasoori 

Pueyaso jiyatesacari Josuee Israel 

pueya puerojona na quiniuria 

2 —Cua jiyaraajia Moiseescuajaari tari 

Josueeta pocoojoquiaari. Josueecuajaari 
Nun jiyanishano niyanu quiriquiase. 
Moisees naacuna quijiajaariuhuaj. 
Pueyasoori jiyacari naa Josuee 
sequereequij: 
shaajeyarucuaa. Naacuatej, 
quiajaniyajanaari quiarijia quiarta 
Israelcuajinio caneno pueya 
niuutiariquiano nio Jordaan moo. Naa 
cuno jiyacua quia niuutiare quiarta 
pueyatej. Janiyacuajaari puetunu 
niajaniyajanaa serotanutaniya cuno 
jiyacani. 3 Puetunu nia tiuquitiasano 
jiyacajanaani, janiyari cuno jiyaca nia 
camaruutiriquianoni. Janiyacuajaari 
naa cua miishocoriquiano tariucua 
Moisees sequenoni. 4 Janiyari noo jiyaca 
nia niquitioriquianoni, cariiquia jiyajini
ji coteyatej. Cuniquiji puetunu Liibano 
jiyanishano tuhuananuhuari niaaranoju
huaj. Nia jiyacaari cuno puereetuuca 
Eufrate jiyanishano moocua 
puequeeriquiano. Naacuatej niaara 
quiniutianiyari puetunu Hitita taucuaca 
jiyacajanaa. Niaarano jiyari 

JOSUEE 

Josuee Naajionee 

Mediterraaneo jiyanishano shoniniacu 
caminiajinia puequeenutaniya. 5 Quia 
paraari quia nujuataaquiriquiano nojori 
quia miaquejosacari. Quiaari naa nojori 
miaquejoriquianojuhuanaja pueyaracaa
nu quia rishishacarijia. Janiyajanaari 
quia cojiriquianoni taa Moisees cua 
cojiquiaaricuaani. Majaari tamajaaja 
quenaaja cua cartenu quiniutianiya 
quiajaniya. Janiyari quiocuaji 
rupateyaquiriquianojuhuanani. 6 Tama 
quia cuaqueyajaaja quia cumaquiriquia. 
Majaari quioojia niquijiotenu. Quiaari 
nio jiya serotariquiano puetunu quiarta 
pueyajanaa. Naacuatej, nojoriiri na 
camaruhua quiriquiano. Janiyari naa 
niquitionutaniya nio jiyatej, taa 
tariucuacaanu nia supuetanaa cua 
sequequiaari niaarano cua niquitiosoco
riquianocuajani. 7 Janiyari jiyanohua 
quia panitiaa tama quia cuaqueyajaaja 
quia cumaquiniuni, maja quioojia quia 
niquijiotenura. Naajuhuaj puetunu cua 
rupaa naajiojanaa tojijia quia quiriquia 
teyonu cua jiyaraajia Moisees niquitio
rucuaa quiajaniyacuajani. Seetanujua
naa cuno rupaa tojijia quia quiriquia. 
Naacua cutaratej puetunu quia 
miishanojanaari maninia quiniutianiya. 
8 Quiarano cua niquitiosano cua rupaa 
naajio quia caapueshiijiotariquia quia 
niishitiajajinia na jateenura. Naa quia 

133 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Josuee 1 ,  2 
miiriquia juuca, niucuajaajanio. Quiaa 
jaara naa miiritij, quiaari naacua cua 
rupaajinia naajio cua sequesano miijia 
quiniutianiya. Naacuatej, puetunu quia 
miishanojanaari maninia 
tohuatenutaniya quiara. 9 Janiyajanaa
cuajaari quia shiniujiyani tama quia 
cuaqueyajaaja quia cumaquiniuria, 
maja quenaaja quioojia quia niquijiote
nura. Majaari puerenu. Majaari quia 
miiniu panishanojiniji 
taacanuunujuhuaj. Janiyajanaacuajaari 
quia Camarnu Pueyasoni. Naacuatej, 
janiyari tiquiyocua quia 
cojiriquianojuhuananij. 
 

Israel pueya coseyacosacari na 

paraa jiyajinia nojori tiuquitianura 
10 Jiyacaritij, Josueeri naa numootejo
quiaari puetunu Israelcuajinio caneno 
jiyaniijianucuajanaa. Naa nojori 
sequequiaariiri: 
11 —Puetunu pueyajanaa nia 
numootejore cuaara coseyaconuura na 
jiyatasocoriquiano. Paari niiquiji tama 
tariqui quianutaniyani. Paari Jordaan 
moo jatariquianoni pa jiyarano Pueyaso 
niquitiosocoriquiano jiyajinia pa 
tiuquitianura. 
 

Josuee jiyaramiquishacari pueya 

Jericoo tiaca manujunuucua 

 2  1 Sitim jiyanishanojiniji tee nojori 

quitiuriquiaacuajanij, Josueeri 
cuniquiji jiyasohuaja querajaa canuu 
jiyaramiquiquiaari. Naa nojori 
sequereeri: 
—Puera nia manujucoo pa jiyarano, 
tii quijia Jericoo jiyanishano 
tiacajaajanio. 
tiacajinia tiuquitiushiiri paanatu 
tiajinia. Cuno paanatuuri Rahab 
jiyanishano quiriquiase. Tii 
maquetuquiaariiri. 2 Jiyacaritij, cuno 

Cuno pojoriiri quiojoquee. Jericoo 

134 

—Taaquiriirinij, querajaa 

3 Jiyacaritij, Jericoo tiaca camarnuuri 

Jericoo tiacajinijinio tahuejaari tama 
nojori camarnujaaja numootequiaari. 
Naa na sequequiaariiri: 
—Querajaa Israeljinijinio pueya niya 
pocua tiuquiriini pa jiya na 
manujunura. 
na rupaa jiyaroree Rahabcua. Naa na 
sequereeri: 
—Canaacua quia tohuatejore cuno 
pueya, quiocua tiuquirii quia tiajiniani. 
Majaari quia niishiniu, cuno pojoriiri pa 
jiya manujunaa. 
4 Rahabri cuno pojori jamojoquiaari 
saaja. Nojoriicuaji na tacunuucua, saaja 
naa sequequiaariiri: 
canuucuaaquiniateja cucua quiquiijiaj. 
Maja cutaraari cua niishiniu quiriquiaa 
tejeno pueyateja quiriquiaani. 5 Tariucua 
niucua quiojocuhuano. Jiyacaricuajaari 
pa tiaca tohuateya mishiquiosacari. 
Maja cutaraari cua niishiniu tee na 
quiojocuhuanij. Niaa jaara quiarijiaja na 
nuhuaji ritia netecuatiuyare, niaari 
nucuamaja na coquenutaniya. 
6 Rahabcuajaari manujunaa tacanijio
quiaari na tia cacojoria, tii cuno pojori 
jamaatiuniuria. Tii pananu cari na 
sacuanetanura na niojosano lino 
cariquioco na jamojoquiaariiri. 
shano pueyari Jordaan moojiniara 
neteja nucuama netecuatuquiaari 
Jordaan moo niuuniujiutiaja nuujiniji 
na cuuquenura. Manujunaa 
neteyotariquiano soldadohua tohuatejo
sacari, Jericoo tiaca tiootiuuri ritia 
nojori nuhuaji mishiquiosaaquiaari. 
8 Jiyacaritij, jamojosano manujunaa 
maquetiuyaquishacarijia, Rahabri 
nojoriicua tacaquiaari. Naa nojori 
sequereeri: 
9 —Janiyari seetanujuanaa niishiyani, 
Pueyasoori tariucua niaarano nio jiya 

7 Jericoo tiaca camarnu jiyaramiqui

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 135 
nia niquitiono. Naacuatej, nojuajaari 
canaa tojeteree jiyanohua canaa 
puerenura niajaniya. Canaa, puetunu 
nio tiacajinia quijiacajanaanij, puetunu 
canaajanaari quera cusonuutaa canaa 
puerenuni. 10 Canaacuajaari niishiyani, 
Egipto jiyajiniji nia quiojosacari, 
Pueyasoori Naatunacu jiyanishano 
caminia joojuaquijiacanu joojuashiquio 
nia niuutiajara. Canaari 
niishiyajaniuhuaj taa nia miaquejocanu 
tojetaarucuajanaa cuno querajaa 
Amorreo camarucua na jiyajiniji 
puetunu na pueyatajanaacuaani. Cuno 
pojoriiri Sehoon, Ognio. Nojoriiri 
Jordaan moo taquijiria quijiaca 
quiriquiase. 11 Naa canaa 
tojiniuuniuucua niajaniyajinijitij, 
canaari naacua jiyanohua puereyani. 
Naacuatej, majaari nio tiacajinijinio 
pueya miaquetoonu paniniu niaata. 
Cuno nia camarnu, nojuajaari Pueyaso
juanaa, jiya cajiniocua, nio jiyacuanio. 
12 Naacuatej, quiarijia Pueyaso niquiara
ja, seetanujuanaa cua sequeture, niaari 
cua jiyanootiuniutianiyacujua. Maja saa 
janiyaja, nojoriiri puetunu cua tiajinia 
quiniaajanaa. Janiyari naa paniya 
maninia canaa nia miiniuriatej, naatej 
taa maninia cua miirii niajaniyacuaanij. 
13 Naa cua masesano quiria nia 
miitiurijia. Quiria nia jiyanootiurijia cua 
que, cua nucua, cua nanuhua, cua 
tarajanuhuajaajanio, puetunu nojori 
niquiohua, puetunu nojori jiitiasano 
casamijiaajanio. Niocua canaacuaji 
niarta pueya tenujureja, maja canaa 
miaquejosaanuraaja. 
14 Manujunaari naa Rahab 
riucuatureequij: 
—Niaa jaara puecoosaare, tama 
canaajaarijia canaa cuaqueya 
miaqueriquianoni. Canaari naa 
miiriquianotej quiaa jaara seetanujua
naa canaacuara tonujuyaquiri niya 

Josuee 2 

canaa jamaatiuniujiniji. Naacuatej, 
Pueyaso jaara tari canaa niquitioree nio 
jiya camaruhua canaa quiniuria, 
canaacuajaari maninia quia 
miiriquianoni. 
15 Rahab tiaari Jericoo tiaca shocua 
mataca casacaacua quijia. Naacuatej, 
nojuajaari na jamojosano manujunaa 
roshinijioquiaari quereyocua sohuane
yocuata na tia tacuhuajiniji. 16 Rahabri 
naa nojori sequeree: 
—Ritia niiquiji nia quiaare. Niocua 
tuhuananuhuacua jamaatiushii nia 
pajenaa mariqui nia riuriatareeri. 
Niocua tii camueenujusee jiuujianaraca 
juucua nia pajenaa cuaara tiacajinia 
tiuquiuhuarajaatijiaj. Cuno jiuujianara
ca juuca nuhuaji cutara, niocua nia 
jamaatiushaquiji juhuajaniya quiaaro
hua cutara. 
17 Manujunaari naa Rahab 
riucuareequij: 
—Canaacuajaari seetanujuanaa miiniutia
niya quiara canaa miishocoriquiano canaa 
quia masesanoni. 18 Nio nia jiya canaa 
tiuquitiasacari, quiocua nio naatiuyocua 
jiyocua jaasutere quia tia tacuhuajiniji 
teyanoocoji canaa quia 
roshinijioreecuajani. Quiocuaqui quia que, 
quia nucua, quia nanuhua, quia 
tarajanuhua, puetunu quia camacajanaa 
tamuetore quia jiyaco. 19 Saniniuujia, 
niquiriyatu nojorijinijinio jaara jiyacari 
tohuatama, jaara tamasacata cojiritiasaare, 
cunoori tama nojuajaaja, maja canaa. 
Naajuhuaj, canaajinijinio jaara quia tiacoji 
jaari jamayano na mosocoriquiano, canaari 
naa quia miinio namiriquianoni. 
20 Saniniuujia, quiaa jaara canaajiniji 
pohuatare taa canaa miiniutianiyanij, 
majaari jiyaniniu canaa quiara miiniutiani
ya canaa quia masesanoni. 

21 Rahabri nojori riucuaree: 
—Cuaara naa quiiria taa nia 

sequereecuajanij. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Josuee 2,  5,   6 

Rahabri manujunaa saruhuataree 
cuno pojori quianura tiji. Manujunaari 
tiji quiaquee. Rahabri nojori nuhuaji 
cuno naatiuyocua jiyocua jaasuteree na 
tia tacuhuajiniji. 22 Cuno querajaa 
manujunaari tuhuananuhuacua 
quiatuquiaari. Tii jamaatiuquiaari 
jiuujianaraca juucaari. Jericoo tiacajini
jinio nojori nuhuajinio nojori pajenuu
cua jiyaramiquishano soldadohuari 
juucua niyacuneetaquiaari nojori na 
pajesacari. Na tarinitiaturee socuaari. 
Jericoo tiacajinia riujiuutiaarohuari. 
23 Jiyacaritij, tuhuananuhuacua 
jamaatiuyano manujunaari na 
jamaatiushaquiji rosetaquiaari. Jordaan 
moo jatatumohuari. Josueecua 
tiuquitiushuhuari. Jiyacari Josuee 
pohuataturee puetunu nojori 
miishanojanaari, naajuhuaj taa nojori 
miishaareejaniuhuaj. 24 Naa Josuee 
sequetureeri: 
—Pueyasocuajaari tari pa niquitioree 
puetunu cuno jiyajanaa pa jiyarano. 
Naacuatej puetunu cuno jiyajinia quijia 
pueyajanaari jiyanohua pa puereyani. 
Quera na puerenu cusonuutatiuyano. 
 

Josuee naacuneetoosacari 

Camarnutajanaa 

 5  13 Tamonu juuca Josuee quishacari 

cateca naata Jericoo tiacajiniji, 

pueyano niquirii na tacoji nujuaanoori. 
Cuno pueyanoori na nijiniaquetucuaja 
mueruu cacariquiaa. Josueeri nocua 
cateconuree. Naa na nequesotareeri: 
—¿Quiaatee canaajinijinio cuarta 
pueyano? ¿Quiaatee canaa 
paraajinijinio soj? 
14 Cuno pueyanoori Josuee riucuaree: 
—Janiya tojetaarucuajanaa tamonuni. 
Janiyacuajaari jiyocuacaanu Pueyaso 
seya Camarnujuanaani 
Josueeri naacua jiyocua 
jacamareequij. Na jiniji rupueteree 

136 

jiyocuaari Camarnujuanaa tacoji na 
quiniuucua. Naa nequesotaree na tacoji 
nujuaano Camarnujuanaari: 
—¿Casaa cua Camarnu 
sequenutaniyacuaa nio na jiyaraajianij? 
15 Jiyocuacaanu Pueyaso seya 
Camarnujuanaari naa Josuee 
riucuareequij: 
—Quia sapatu quia jocojore tojetaaru
cuajanaa sesa miyaquijia quishaqui quia 
quiniuucua. 
 

Pueyaso niishitiojosacari Josuee taa 

Jericoo tiaca nojori 
tiuquitianutaniyani 

 6  1 Jericoo tiaca tiootiuuri maninia 

mishiquiojosaaquiaari. Naacuatej, 
majaari pueya tohuareetanu quijia, 
majaari na tiuquiitianu quijiajuhuaj. 
Naa miitiuquiaariiri maja Israelcuajinio 
caneno pueya tiuquitianura nojoriicua, 
nojori na miaquejonura. 
2 Camarnujuanaari jiyacari naa Josuee 
sequereequij: 
—Janiyari Jericoo tiaca camarnu na 
soldadohuataja quia 
miaquejotenutaniyani. 3 Naacuatej, nio 
nia miiri: puetunu Israel miaquejonaa 
pueyajanaa cuaara camarucutaara 
Jericoo tiaca shocua. Niocua naa miiri 
seis juucatej, puetunu juucajanaa. 4 Naa 
Jericoo tiaca shocua nia 
camarucuneetasacaritij, quiocua 
Pueyaso quijia cojee patanaa tacoji 
pueratejore siete pueyacuara secojonaa. 
Nojori cuaara na pootusano borreeco 
nacaja jonenenuura Pueyaso quijia 
cojee patanaa nojori puetanuucua. 
5 Saniniuujia, puetunu niajaniyajanaa, 
niaa jaara borreeco nacaja tojiri 
tamaatia joneneshiyano, niocua jiyacari 
jiyanohua na jaacatare. Nia niquishurii
ria tiaca shocua matacaari jiyacari 
jiyajeetanutaniya tamajaaja. Niocua 
jiyacari ritia nocua netecuatuquee 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 137 
puetunu cuno tiacajinia quijiacajanaa 
nia puecoonura. 
6 Josueeri jiyacari pueyacuara 
secojonaa rerejoteree. Naa nojori 
sequereeri: 
—Pueyaso quijia cojee nia pataare 
naajuhuaj siete niajaniyajinijiniocua 
Pueyaso quijia cojee patanaa puetasee 
borreeco nacajaa na jonenenuunuta. 
7 Saniniuujia puetunu narta pueyaja
naa sequereeri: 
—Pueyanaa, Jericoo tiaca shocua nia 
camarucutare. Teyano pojoritiucuaja na 
paraa miaquejoriquianoni, nojori cuaara 
Pueyaso quijia cojee patanaa puetaara. 
 

Israel pueya tiuquitiasacari  

Jericoo tiaca 

12 Naacuatej, Josueeri tariquiicuaji 
sanequiaari, pueya jiyataqueeri. 
Pueyacuara secojonaari Pueyaso quijia 
cojee patatiuyareejuhuaj. Quiojoqueeri. 
13 Siete pueyacuara secojonaari Pueyaso 
quijia cojee patanaa puetaquiaari. Na 
canujuucuatunutaja borreeco nacaja 
jonenenuuriquiaari taa nojori sequesaa
quiaaricuajani. Naacuatej, nojoriiri 
maja quenaaja rupaquijia na tarinitianu 
quiquiaari jonenenu. Jiyacaritij na 
paraa miaquejoriquianoori jonenejonaa 
puetariquiaa. Nojori raquiiri Pueyaso 
quijia cojee patanaa 
nuhuajiquiaarijuhuaj. Jiyacaritij, 
borreeco nacaja jonenenuunaari maja 
quenaaja na samaatenu quiriquiaa 
jonenenu. 14 Naa pacutetusee tariqui 
Jericoo tiaca shocua 
camarucutanuuriuhuaj. Na nuhuaji 
quiojiyarohua na suhuortucuajiniaari. 
Nojoriiri naa puetunu juucajanaa 
camarucuneetaja cuno tiaca shocuatej. 
Naa miitiuquiaari seis juucaari. 
15 Seeptimo juuca nojori juhuaquesa
cari saniniuujia, nojoriiri tariquiicuaji 
sanetaquiaari tiaca shocua pacutejonu 

Josuee 6 ,   11 
camarucuneetanura. Cuno juuca cutara, 
nojoriiri siete pacutejoquiaari 
camarucuneetanu. 16 Jiyacaritij, 
pueyacuara secojonaa jaara tari 
jiyanohua jonenenuuquiaari Josueeri 
naa sequeree puetunu pueyajanaatej: 
—¡Jiyanohua nia jaacoonuure! 
Pueyasocuajaari tari nia paraa niaree 
nia juaashiquiajinia. 17 Nio nia niishiri 
cutara. Cuno tiacajinia quiniaa cuaara 
puecoosaaria puetunujuanaa, majaari 
quenaaja niquiriyatu curonu. Pueyaso
cuajaari naa cua sequeree pa miiniuria 
nojoritij. Niocua pocua taraajena Rahab 
jiyanoori cutara puetunu na tiaco 
quiniaa pueyatajanaa. Cuno 
paanatucuajaari nio tiaca 
manujunuucua pa jiyaramiquishano 
pueya jamojona. 
24 Israel pueyari naacua catijiataquiaa
ri cuno tiaca tojetaarucuajanaa. Tiaca 
catijiataaquishacarijia, nojoriiri saaja 
nio casami saquiriojoquiaari coteenu: 
plata, oro, puetunu broncejiniji, 
hierrojiniji shipinijiosano 
casamijaajanio. Puetunu cuno casamijia
naari Pueyasora jiyatesaaquiaari. 
25 Saniniuujia, Josueeri Rahab jiyanoo
quiaari puetunu na tiaco quiniaatajanaa. 
Nojuacuajaari manujunuucua Jericoo 
Josuee jiyaramiquishano jamojoquiaari 
na tiaco. Naa Rahab 
jiyanooshaanuucuatej, nocuajinio 
caneno pueyari naacua Israelcuajinio 
pueyata quiyaquij. 
 

Puetunu taucuacajanaa 

miaquejosacari 

 11  23 Josueeri naa miaquejoquiaari 

puetunu cuno taucuacajanaa 
nojori jiyacajinijitij. Cuno jiyacaari 
naacua quiquiaari saniniuujia nojoriria
tej. Pueyasojuanaacuajaari naa 
sequequiaari Moiseestej, cuno taucuaca 
cuaara miaquejosaaria na jiyajiniji 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Josuee 11,  13,   24 
puetunujuanaa. Na nuhuaji, Josueeri 
puetunu cuno jiyaca camaruutiquiaari 
puetunu Israelcuajinio caneno pueya 
maapuejanaa, cuno jiya camaruhua 
nojori quiniuria. Naa Josuee miiniu 
nuhuajitij, miaquetoojonuyri rupaquijia 
turetaquiaari. 
 

Levita pueyari 

cuhuariquiaajunucua quijia saaja 

Pueyasora poonijionaa nojori 

quiniuucua 

 13  1 Tojetaarucuajanaa saaquiano 

Josuee quishacari tari, Pueya

—Taucuaca jiyacaari queraatia 

soori na sequequiaari: 
quiyajaa. ¿Canteeri tiji miaquejonutani
ya na camaruhua socuanitioj? Quiaari 
tariucua puera saaquiano. 
33 Saniniuujia, Josueeri maja na 
camaruutiniu quiquiaari jiya nee 
quenaaja Leviicuajinio caneno pueya, 
nojori jiitianura nojori 
cuhuarajojuarajuhuaj. Shaaqui. Naa 
nojori sequequiaariiri: 
puetunu pa Israelcuajinio caneno pueya 
Pueyasoniqui, nojuacuajaari pueyara
caanu nia timitiasano quiriquiano socua 
nia tapueyocuaca cua camaruutishano 
jiyacajiniji cutara. 
 

—Cuno pa Camarnujuanaanij, 

Saaquiano Josuee nacasusacari 
narta Israel pueya na nuhuajiria 

 24  1 Na shaajeyaquishacarijia, 

Josueeri puetunu Israelcuajinio 
caneno pueya rerejotequiaari Siquem 
jiyanishano tiacajinia. Jiyacari puetunu 
nojori jiyaniijianucuajanaa piiquiaari 
Pueyaso niquiaraari. 2 Jiyacari naa 
sequeree puetunu tii quiniaa narta Israel 
pueyajanaari: 
supuetana Israel Pueyasocuaja. 
Nojuajaari naa sequeyaquij pueyanaa: 

—Camarnujuanaa Pueyasoori pa 

138 

“Tariucuacaanu, Taree jiyanishano 
pueyanoori Eufrate moo casaqueyaji 
quijia necohuata. Cuno pojoricuaja nia 
supuetanaa Abraham, tarajanu 
Nacornio. Tii quijiaca nojori quishacari, 
nojoriiri tama nojori pueyasohuarajaaja 
nojori jiyatesano shuquiritiajaca quijia. 
Cuno casaari pueyano jeecojosano casaa 
quijia. 3 Jiyacaritij, janiyajanaari na 
quijia Eufrate moo casaqueyaji 
jiyatequiaari Abrahamni. Na nuhuaji 
janiyari na niyacutequiaari puetunu 
Canaan jiyacumajanaani. Janiyari na 
canijiaquiaarini, naacua neyanu Isaac 
mueratequiaariiri. 4 Isaacri naa cua 
miishanojuhuaj, naacua querajaa canuu 
mueratejonoori. Nojoriiri nio, Jacob, 
tarajanu Esauunio. Naacuatej, janiyari 
Esauu niquitioquiaari na quijiarano 
tuhuananuhuaraca Seir jiyanishano 
jiyani. Jacob saniniuujia, nojuajaari 
necohuata pacuquiaari Egipto jiyajinia. 
5 Na nuhuaji, janiyari niaacua 
jiyaroquiaari Moiseesni, tarajanu 
Aaroonnio. Janiyari jiyacari puecoo
quiaari tojetaarucuajanaa Egipcio 
taucuaca jiyapueranuhuani. Janiyari 
naa cua miijionuta nojori jiyajiniji nia 
jaatiaquiaariuhuani. 6 Nia supuetanaa 
jaara quiaquiaari Egipto jiyajiniji, cuno 
taucuacaari nia supuetanaa nuhuaji
quiaari rucuanejotajaruhua caballohua 
jayotasanojinia. Saa caballohuaraca 
pueyajaari nojori nuhuajiquiaarijuhuaj. 
Nia supuetanaari na miaquejosaanura 
naa neteyotasaaquiaaritij. Naatunacu 
jiyanishano caminia casaqueyaji 
coquesaaseequiaariiri. 7 Nojori niquisha
cari nojori paraa, na puerenuta cua 
masetuquiaariiri nojori cua naacunura. 
Janiyari ninishiquiria jiyatequiaari nia 
paraa nacaacumani maja nojori 
coquenura nia supuetanaa. Caminiaari 
juhua nojori miaquiaari. Puetunu 
nojorijianaari shushiniuuquiaari. Egipto 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 139 
jiyajiniaja nia quishacari, puetunu 
niajaniyajanaari naa cua miijiosano 
niquiniocuaja. 
“Na nuhuaji, niaari jiyanohua 
tarishinio cariiquia jiyajinia nia 
camarucuneetanuucua. 8 Janiyajanaari 
naa jacariaja nia tiuquinitiaquiaari cuno 
Amorreo jiyanishano taucuaca jiyajinia
ni. Cunoori pananu muetasamaji 
Jordaan moocuaraja. Cuno jiya camaru
huari juucua nia nujuatanu paniquiaari 
miaquejonu. Janiyari saaja nia 
shocotanijioquiaarinioj. Quiarijianij, 
niaari naacua nojori jiya camaruhua. 
9 Jiyacarijuhuaj, Moab jiyajinijinio 
camarnuuri nia miaquejonuucua 
sanequiaari juucuajuhuaj. Nojuajaari 
Balac jiyanishano quijia, Zipor niyanu. 
Balac puerenuucua niajaniya, nojuajaari 
na pueya jiyaramiquiquiaari Balaam 
numootenuucua. Nio Balaamri Beor 
jiyanishano niyanu quijia. Balacri nocua 
jiyaroquiaari na rupaa nocua na 
niniuria ritia na shimiojotenura niajani
ya. 10 Janiyajanaacuajaari maja cua 
shanacunu quiquiaari Balaam shimiojo
nura, na sesacanura niajaniya. Balacri 
juucua na shiniujiuquiaari na sesacanu
ra niajaniya. Janiyari saaja nia 
maniniuhuaqueetequiaari niaacuani. 
Janiyari naa tacuquiaari niaacuajitij, 
cocuaatia nia miishacari. 11 Niaari 
naacua Jordaan moo niuuniotej, Jericoo 
tiacajinia tiuquishiiri. Jiyacaritij, nio 
tiacacajinijinio taucuacaari juucua nia 
miaquejonuucua sanetaquiaari: Jericoo, 
Amorreo, Ferezeo, Cananeo, Hitita, 
Gergeseo, Heveo, Jebuseocuacanio. 
Janiyari saaja nia shocojotaniquiaari 
nojori miaquejonuni. 12 Saniniuujia, 
maja cutaraari na tiacajiniji nia puecoo
nu quiquiaari nia mueruuta, nia 
cashanata noo querajaa Amorreo 
camarucua. Janiyari niaacuaji nojori 
tojetequiaarini. Jiyanohua puerenuuri 

Josuee 24 

nojori mashiquiquiaari, nocua nia 
tiuquiyaquishacarijia. 13 Janiyari naa nia 
niquitiono nia paraa jiyatej. Niaari 
naacua cuhuariquiaca jiitiaaquij, juhua 
quenaaja na pooniniojua. Niaari tiacaca 
jiitiaajuhuaj, juhua quenaaja na 
pooniniojua. Quiarijianij, niaari cuno 
tiacajinia quijiaca. Niaari uva, aceituna 
miaajuhuaj. Puetunu cuno 
nataacuacajanaari maja quenaaja nia 
natoojosano.” Pueyasoori naa quiarijia 
nia sequeyaquij. 
Josueeri socua naa sequeree puetunu 
Israel pueyajanaatej: 
14 —Naa Pueyaso miiniuucua maninia 
niajaniyatej, na tojitiajaca nia quiriquia. 
Nioojiajinia nia paniniutia nojuaja, na 
panishano miijiaca nia quiriquia. Nia 
supuetanaa quishacarijia Eufrate moo 
casaqueyaji, Egipto jiyajiniajuhuaj, 
nojoriiri na pueyasohuara na 
jiyatetusanoocuara jacamatujuaca 
quijia. Quiarijianij, niaari naa miijiojua
cajuhuaj, juhua nojorijia. Quiarijia 
saniniuujia, puetunu cuno sacuaraatia 
nia miijiosanojanaa nia tarinitiare saaja 
Pueyaso panishano miijiaca nia 
quiniuria. 15 Saniniuujia, niaa jaara 
Pueyaso panishano miiniu paniyaquiri, 
nia miiriqui tama nia panishanojaaja. 
Socua nia jeecaneyarequi noo pueyaso
huacua teyanoocuara 
jacamatujuacatucuaja nia supuetanaani 
nojori quishacari Eufrate moo casaque
yaji. Niaa jaara cuno pueyasohua 
jiyanishano paniyaquiri, Amorreo 
taucuaca pueyasohua jiyanishano 
tojitiajaca nia quiriqui, niaa quiarijia na 
jiyajinia quiyani. Saniniuujia, janiya, 
cua niquiocua, puetunu cuata 
quiniaajanaanio, canaa cutaraari 
Camarnujuanaa Pueyaso tojitiajaca 
quiriquianoni. 
16 Jiyacaritij, puetunu pueyajanaari 
saaja naa riucuaree Josueetej: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Josuee 24 

—Pueyaso cuaara canaa 

shanacuyaquiiria nocuaji canaa 
rupatenura, tamasaca pueyasohuacuara 
canaa jacamatunura. 17 Canaa Pueyaso
juanaacuajaari nooj, cantucuaja canaa, 
canaa supuetanaa jaatiaquiaari Egipto 
jiyajinijini, teyano jiyajinia pueyaracaa
nu canaa quiquiaari seyacuajani. 
Pueyasojuanaacuajaari canaa niquiara 
miijiono queraatia nocuaji jiuujiatesano 
casaa. Canaajanaari canaa namijiata na 
niquinioni. Canaa camarucuneetasacari 
cariiquia jiyajinia, nojuacuajaari canaa 
cojuaquiaari. Canaa shocojosacari 
queraatia canaa paraa tiacaca nio 
jiyajiniara canaa nishacari nucuamaji, 
nojuajaari jiyacari canaa cojuano canaa 
paraacuajijuhuaj. 18 Naajuhuaj, 
nojuajaari canaa paraa taanuuno 
canaacuaji canaa tajijiara panaatia 
nojori jiyacuma. Naa taanuucanu nio 
jiyajiniji Amorreocuaca jiyanishano 
taucuacajaariuhuaj, nio jiyajiniji canaa 
tii quiya quiarijiani. Naa tojetaarucuaja
naa maninia na miiniuucua canaatej, 
canaari saaja na panishano miiniutiani
yani. Nojuacuajaari canaa Pueyaso. 
19 Josueeri jiyacari naa nojori 
riucuareequij: 
—Maja nia naata saa maninia 
miiniujia Pueyasora 
tojiyashijiacajuhuanaja nia quiniuucua. 
Nojuajaari Pueyasojuanaa cutara, sesa 
miyaquijia tojetaarucuajanaa, 
naseecajuhuaj. Nojuajaari maja na 
rejeretanu quiniutianiya nia tojiyaqui
shacari niaarano na sequesano, sesa nia 
miijiosacarijuhuaj. 20 Tama niajaniyajaa
ja jaara Pueyaso shocotere jeecojosano 
pueyasohua jiyanishanoocuara, 
Pueyasojuanaari naacua nia 
saniriquiano quenaaja. Majaari tari 
niaacua na taraajenu quiniutianiya. 
Nojuajaari coteenu maninia miijiojua 
niajaniya niaacua na taraajesacari. 

140 

22 Josueeri jiyacari naacua nojori 
—Quiarijiani pueyanaa, puetunu 

21 Jiyacaritij, puetunu pueyajanaari 
—¡Maja! Canaacuaja maninia 

Saniniuujia, niaa jaara tacaterohua 
taucuaca jeecojosano pueyasohuacuara 
nia jacamatunura, nojuajaari nia 
puecooriquiano. 
naa Josuee riucuareequij: 
miiriquianoni. Puetunu 
canaajanaacuajaari Pueyaso 
tojiriquianoni. 
sequereequij: 
niajaniyajanaa cuaara niyajetaaquiiria 
quiarijia nia sequesano. Tama 
niajaniyacuajaari quiarijia sequeree 
niaari Pueyaso tojijiaca 
quiniutianiyacuaja. Majaari naa nia 
sequesano niyajetatunu. 
Jiyacaritij, puetunu pueyajanaari 
Josuee riucuaturee: 
—Taaquiriirinij, canaacuaaquiniateja 
canaa Pueyaso tojitiajacanijiaj. 
23 Josueeri nojori sequeree: 
—Nia sequesano jaara seetanujuanaa 
quiri, tojetaarucuajanaa nia carterecuaraja 
jeecojosano casaa Pueyaso niti nia 
jiyatesanoniqui. Camarnu Pueyasoocua nia 
riujiuuriohua, seetanujuanaa nioojiajinia 
nia paniniutia nojuaja. Nojuacuajaari 
tariucuacaanu pa supuetana Israel Pueyaso. 
24 Puetunu pueyajanaari naa Josuee 
riucuarohuacuhuaj: 
—Canaacuaja canaa Pueyaso panishano 
miiriquianoni. Nojuaja jaara canaa sequere 
canaa miiniuria na panishano, canaari na 
sequesano miiriquiano nerani. 
25 Cuno juucaja Siquem tiacajiniani tee 
Josuee rerejotequiaari puetunu 
pueyajanaacuajani, Josueeri tii puetunu 
pueyatajanaa roojotooquiaari seetanu
juanaa na miitiushocoriquiano. 
Naacuatej Josueeri pueya niishitiquiaari 
Pueyaso rootasano nojori niishiniuria. 
26 Josueeri puetunu cuno rootasanojanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 141 
naajiotaquiaari nojoririano Pueyaso 
sequesano naajioneejiniajuhuaj. Naa na 
naajiotanu nuhuajitij, Josueeri pueree
tuuca saajia paree, Encina jiyanishano 
naana pajama na niareeri. Pueyaso 
secojojua suhuortuuri cuno naana cari 
nujuaratasano quiriquiase. 27 Josueeri 
naa seequeree puetunu tii quiniaa 
pueyajanaatej: 
—Pueyanaa, naana pajama cua 
niasano saajiani, cunoori pocuara 
saquiriojotariquiano quiarijia nio juuca 
seetanujuanaa Pueyaso nia sequesanoji
niji. Tama niajaniyacuajaari sequeree
cuaja niaari Pueyaso panishano 
miiniutianiya. Saniniuujia, niaa jaara 
quiarijia nia sequesano tohuateyaquiri 
taa nia sequereecuaja nio saajia 
nniquiaranij, nio saajiaari niya pojiya 
nia niishiniuria Pueyasoori maja nia 
miyanu naa nia sapojonura nojuajatej. 
28 Naa nojoritia na pocoojonu nuhuaji
tij, Josueeri puetunu nojorijianaa 
jiyaramiquiriohua na jiyacajiniohua. 
 

Saaquiano Josueeri tama na 

jiyajiniajaaja jamosaaquiaari na 

shaajesacari 

29 Pasanaataja cuno nuhuaji, Pueyaso 
jiyaraajia Josueeri shaajequiaari. 
Josueeri Nun jiyanishano niyanu 

Josuee 24 
quijiacuaja. Tariucua ciento diez marijia 
shocotejonoori shaajequiaari. 30 Jamo
saaquiaariiri tama na quijia Timnat-sera 
jiyanishano jiyajiniajaarijia. Cunoori 
Efraiincuajinio caneno pueya jiyajinia, 
na tuhuananuhuacua. Cuno na jiyari 
Gaas jiyanishano tuhuananuhuajiniji 
pananu muetasamaji miaquetajaacuara. 
31 Josuee quishacarijia, puetunu 
Israelcuajinio caneno pueyajanaari 
Pueyaso tojijiaca quitiujiajaara. Pueyaso 
tojitiujiaca quitiujiacajaaraari cuaara 
puequequiaarijaatijia noo saaquiapue 
teyonu pojoritiucuaja maninia Pueyaso 
miijiosano niishijiacacuajani. 
 

Supuetana Josee nucuhua 
jamosacari Siquem tiacajinia 
32 Egipto jiyajiniji Israelcuajinio 
caneno pueya quiasacari Josee nucuhua 
nojori patusanotej, nojoriiri cuno 
nucuhua jamoquiaari Siquem tiacajinia. 
Cuno jiya nee, Josee nucuhua tii 
jamosaaquiaarini, cien cumaneecaari na 
sami quiquiaari. Cuno jiyari supuetana 
Jacob masesano quiriquiase Hamor 
jiyanishano tahuejiniji. Nio Hamor 
jiyanishano tahueni, nojuajaari Siquem 
que quijia. Naacuatej, cuno jiya neeri 
Joseecuajinio caneno pueya jiya 
quiriquiaaquij.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 
 

Supuetana Judaacuajinio caneno 
pueya miaquejosacari na paraa 

 1  8 Jiyacaritij, supuetana 

Judaacuajinio caneno pueyari na 
paraa Jerusaleen tiaca tiuquitiaquiaari 
na miaquejosocoriquiano. Tii quijiaca 
taucuaca miaquejotuquiaari na 
nijiniaquetucuaja mueruuta puetunujua
naari. Na nuhuaji, cuno tiaca 
catijiatatuquiaariiri. 9 Naa na miitiuniu 
nuhuajitij, nojoriiri Cananeo jiyanisha
no taucuaca miaquejoquiaari tii na 
tuhuananuhuacua quijiacani, Neegueb 
jiyanishano jiyajiniajuhuaj, cariiquia 
jiya jamatujiniano. 10 Socua 
pacutetuquiaari miaquejonu Hebroon 
tiacajinia quijiaca Caneneo jiyanishano 
taucuacaari. Cuno Hebroon tiacaari 
coteenu Quiriat-arba sesaraca quijia. 
Naa shocojotatuquiaari cuno jiuujiana
raca Hebroon tiacajinijinio camarucuaa
ri. Nioori nojori sesaca quijia: Sesai, 
Ahimaan, Talmainio. 
 

Otoniel niquitiosaanu maaji 

necorano na miaquejonuucua na 

cama paraa 

11 Na nuhuaji, Debir tiacajinia quijiaca 
na paraa miaquejotuquiaarijaariuhuaj. 
Cuno Debir tiacaari coteenu 
Quiriat-seefer sesaraca quijia. 12 Nojori 

 

JUECES 

Nequesoreenaa Naajionee 

“Teyano pa maanujinijinioteja pa 

tiuquitiaaquishacarijia Debir tiaca, 
nojori paraa tiacani, Calebri jiyacari 
neyatu Acsa shiiniotaree. Naa sequeree 
narta Israel pueyari: 
paraa shocotanutaniya miaquejonu na 
tiacajinijini, janiyari na niquitionutani
ya necorano quiyatu Acsani.” 
13 Otoniel puerojosano pueya maanuu
ri nojori paraa shocotaquiaari miaquejo
nu cuno Debir tiacajiniji. Nio Otonielni, 
nojuajaari Quenaz niyanu. Quenazri 
Caleb tarajanu quijia, jiyareta na 
nuhuajishana. Naacuatej, Calebri neyatu 
Acsa niquitioree Otoniel. 14 Acsa jaara 
Otonielcua tiuquiquiaari, Otonielri 
shiniujiurii na que na masenura jiya 
nojori cuhuariquiara na cuariyataja. 
Acsa tiuquishacari na que Calebcua, na 
burro nijiniji roseseeri. Na que niquisha
cari nojuaja, na nequesotareeri: 
—¿Casaacuateja cucua 
tiuquishaareeni sanaa? 
15 Neyatuuri na que riucuaree: 
—Quiaacuajaari tari cua niquitioru
cuaa Neegueb cariiquia jiya jamatu. Tii 
pacaretacojua na samo nacacataja cua 
niquitiorenoj. 
Naacuatej, Calebri neyatu niquitio
quiaari tuhuananuucua pacaretacojua 
samo nacaca, na jamatujinia 
pacaretacojua samo nacacajuhuaj. 

142 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 143 
 

Supuetana Judaacuajinio caneno 

pueya, supuetana 

Benjamiincuajinio caneno pueya 

miaquejosacari na paraa 

16 Tariucuacaanu, Moisees niquiocua 
queecuajinio caneno pueyani, puetunu 
nojorijianaari na tiacajiniji pacuquiaari. 
Cuno taucuaca tiaca teje na camaruhua 
shiriquiquiaaricuajani, naa sesaraca 
quijiaari: “Queraatia mani quijia tiaca.” 
Cuno pojoriiri na tiacajiniji quiaquiaari 
supuetana Judaacuajinio caneno 
pueyata. Cariiquia Judaa jiya jamatuji
nia quitiushiiri cuno Judaa pueya 
jiyajiniaja. Cunoori Arad tiacajiniji 
pananu muetasamaji muenecaacuara. 
Cuno pojoriiri Quenita jiyanishano 
taucuaca quiriquiase. Naacuatej, nojorii
ri tii quitiushiiquiaari cuno jiyajinia 
quijiaca taucuacata. 
17 Jiyacaritij, supuetana Judaacuajinio 
caneno pueyari tarajanu 
Simeooncuajinio caneno pueya 
cojiquiaari na miaquejonura cuno 
jiyajinia quijiaca nojori paraa Cananeo 
taucuaca, taa tari nojori 
pocoojoquiaaricuajani. Naacuatej, 
nojoriiri Sefat tiacajinia quijia 
Cananeocuaca miaquejoquiaari 
puetunujuanaa. Nojoriiri tojetaarucuaja
naa niyarequetaquiaari cuno Sefat tiaca. 
Nojoriiri saniniuujia cuno tiaca 
sesojoquiaari Hormaa. 18 Saniniuujia 
supuetana Judaacuajinio caneno 
pueyari maja na naata miaquejonu 
quiquiaari nio tiacacajinia quijiaca 
nojori paraa: Gaza, Ascaloon, 
Ecroonnio. Naajuhuaj, majaari nojori 
naata camaruuniu quiquiaari tiacaca 
shocua quijia jiyaca. 19 Pueyasojuanaari 
supuetana Judaacuajinio caneno pueya 
cojiquiaari na taanuunura cuno jiyaca 
tuhuananuhuajiniji tii quijiaca taucuaca. 
Saniniuujia maja cutaraari nojori naata 

Jueces 1,   3 
quiquiaari miaquejonu cuno tuhuananu
hua jamatujinia quijia nojori paraa. 
Cuno jiyajinijinio nojori paraa cutaraari 
hierrojiniji shipinijiosano caballohua 
jayotasano rucuanejotajaru jiitiajaca 
cutara. 20 Moiseescuajaari tari nojori 
sequequiaari, nojori jaara na paraa 
miaquejore na tiacajiniji, Caleb cuaara 
niquitiosaaria Hebroon tiacaraca jiya. 
Narta pueyari na niquitiotuquiaari. 
Calebri saniniuujia puereetuuca 
jiyaconaja jiuujianaraca Anac 
niquiohua taanuuquiaari nerano 
tapueyocuaca niquitiotusano jiyajiniji. 
21 Supuetana Benjamiincuajinio caneno 
pueya saniniuujia, nojoriiri maja na 
taanuutunu quiquiaari Jerusaleen 
tiacajinia quijiaca Jebuseocuaca. 
Naacuatej, cuno Jebuseocuacaari 
quiarijia mariyataa quitiuyajaa 
Jerusaleen tiacajinia supuetana 
Benjamiincuajinio caneno pueyata. 
 
Supuetana Joseecuajinio caneno 

pueya miaquejosacari Betel 

tiacajinia na paraa 
22-23 Naajuhuaj, supuetana 

Joseecuajinio caneno pueyari Betel 
tiacajinia quijiaca na paraa tiuquitia
quiaari na miaquejosocoriquiano. Cuno 
tiacaari nio sesaraca coteenu quijia 
“Caaniuji cuhuataja.” Cuno tiaca nojori 
tiuquitiaaquishacarijiyojua, nojorijiniji
nio manujunaa jiyaramiquitiuquiaari 
nojoriicuaji coteenuuri. Pueyasoori naa 
nojori naacujua puetunu nojori 
miishanojiniajanaa. 
 

Narta Israel pueyara Otoniel 
quishacari nojori camarnu 

 3  7 Israel pueyaniqui, nojoriiri 

Pueyaso tojiniu tarinitiatuquiaari. 

Puetunu nojori miijiosanojanaari 
sacuaraatia quijia Pueyasora. Naa 
Pueyaso na niyajetatunuucuatej, nojorii

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Jueces 3 ,  4 
ri Pueyaso niti na pueyasora 
jiyatetuquiaari jeecasano casaa. Baal 
jiyanishano quijiaari cuno casaa. Juhua 
Pueyasoocuaraja nocuara 
jacamatujuacaari. Naa jacamatujuaca 
Astartee jiyanishano 
casaacuarajaariuhuaj. 8 Pueyasoori 
naacua nojori juaatiajatej naa sacuaraa
tia miijiaca nojori quiniuucua. Naacua 
socua nojori cartequiaariiri Mesopota
mia jiya camarnu tahue miitianura 
nojori. Cuno tahueri Cusan-risataim 
jiyanishano quijia. Nojuajaari cuno 
Israel pueya poonijioteja na pueya 
nojori quiniuucua. Ocho marijiaari 
shocojoquiaari naa cuno tahue 
jiitiasacari nojori. 9 Israel pueyari socua 
Pueyaso secojotuquiaari Pueyaso 
taraajenura nojoriicua. Pueyaso taraaje
nuucua nojoriicua, Pueyasoori niquiri
yatu cuno Israel pueyano saquiriojo
quiaari nequesoreena quiriquiano. 
Nojuajaari Otoniel quiriquiase, Quenaz 
niyanu. Quenazri Caleb tarajanu 
jiyareta na nuhuajishana. Naacuatej, 
Otonielri narta Israel pueyacuaji 
tacunara quiquiaari. 10 Pueyaso 
Sohuanuuri Otonielcua niquiaari na 
cumaquiniuria nojuaja. Naacua narta 
Israel pueya camarnura quiquiaariiri. 
Naacuatej, Otonielri na paraca 
Cusan-risataim miaquejonuucua 
sanequiaari. Pueyasoori Otoniel 
shocotanirii cuno na paraca tahue 
miaquejonu, Cusan-risataim 
jiyanishanoni. 11 Naa Israel pueya 
miaquejonu nuhuaji nojori paraatej, 
nojoriiri naacua cuarenta marijia 
shocotejoquiaari panaatia juhuajaniya 
nojori quishacari cuno jiyajinia. 
 

Ehud quishacariuhua narta Israel 

pueya camarnura 

12 Otoniel shaajenu nuhuaji, Israel 
pueyari socua sacuaraatia 

144 

miijioquiaariuhua Pueyaso niquiara. 
Pueyasoori naacua Moab jiyajinijinio tahue 
Egloon jiyanishano jiyatequiaari socua 
cumaacaraca na quiniuria Israel pueyajiniji. 
13 Naacuatej, cuno tahue Egloonni, 
nojuajaari narta taucuaca Amoonita, 
Amalecita masuunujuquiaari Israel pueya 
na miaquejonura. Jiyacaritij, cuno Egloonri 
Israel pueya tiuquitiaquiaari Jericoo jamatu 
maniniajanaca nojori quiquiojinia. Naa 
Israel pueya shocotasaanuucuatej, puetunu 
cuno tiacajinia quiniaajanaari Egloonra 
poonijionaara quiquiaari. 14 Naacuatej, 
Israel pueyari dieciocho marijia shocotejo
quiaari pueyaracaanu na poonijionuusacari 
cuno Moab camarnu Egloonra. 15 Naa tahue 
jiitiasacari nojoritij, Israel pueyari Pueyaso 
masequiaari nojoriicua na taraajenura. 
Pueyasoori niquiriyatu nojorijinijinio 
saquiriojoquiaari nojori coonu saniriquiano. 
Nojuajaari Ehud quiquiaari, Gueraa niyanu. 
Pueyanoori muenecatu quijia. Nojuajaari 
supuetana Benjamiin niquiohuacuajinio 
quiriquiase. 
Tamonu juuca, Israel pueyari 
cumaneeca jiyarotaquiaari nojori 
jiitiana tahue Ehudcua. Cuno cumanee
caari cuno tahuerano Israel pueya 
reratesano quiriquiaa taa nojori 
sequesaaquiaaricuajani. 
 

Deebora quishacari narta Israel 

pueya nequesoreena 

 4  1 Naajuhuaj, Ehud jaara 

shaajequiaari, cuno Israel pueyari 

socua sacuaraatia miijionura 
coteequiaariuhua Pueyaso niquiara. 
2 Pueyasoori naacua nojori tarinitia
quiaari Canaan jiyajinia quijia tahue 
Jabiin jiyanishano nojori paracara. 
Jabiinri Hazor tiacajinia quijia Canaan 
jiyajinia. Nojuajaari Cananeocuaca 
camarnu quijia jiyacari. 
4 Jiyacaritij, Deebora jiyanishano 
maajiiri narta Israel pueya nequesoree

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 145 
na quiriquiase. Deeboraari narta 
pueyara Pueyaso sequesano caminiujiu
nia quijiajuhuaj. Neyaca sesaari Lapidot 
quijia. 
6 Tamonu juuca, Deeboraari Barac 
sequequiaari nocua na niniuria. Baracri 
Abinoam jiyanishano niyanu. Nojoriiri 
Quedes tiacajinia quijia supuetana 
Neftalii niquiohuacuajinio caneno 
pueya jiyajinia. Deeboraari naa Barac 
sequereequij: 
—Pa supuetana Israel Pueyasoni, 
nojuajanaari naa quia sequeyaquij: 
“Quia quiaare Tabor jiyanishano 
tuhuananuucua. Quiocua tii rerejotesee 
diez mil canuu. Puetunu nojorijianaa 
cuaara quiiria supuetana 
Neftaliicuajinio caneno pueya, supueta
na Zabulooncuajinio caneno pueyajaaja
nio. 7 Janiyajanaari niaata 
miaquetoojoriquiano taucuaca camarnu 
nanaca shuuniujiutianiniutianiyani. 
Cunoori Siisara jiyanishano, Jabiin 
jiyatesano nera miaquejonaa 
puerojonara. Janiyajanaari nojori 
jaatianutaniya quiocuani nojori 
jiyanishacari nojoriiri nia miaquejonu
taniya. Nojuajaari quiocuaji 
cutenutaniya Quisoon jiyanishano 
samojinia. Nojuajaari queraatia 
rucuanejotajaru caballohua 
jayotasanoraca, nera miaquejonaa na 
pueyajaajanio. Janiyacuajaari nojori 
quia niquitionutaniyaquinioj. Niocua na 
miaquejorenoj.” 
 

Pueyaso saquiriojosacari Gedeoon 

na paraa miaquejoriquiano 

 6  1 Israel pueyari socua jiyacatequiaa
 
ri sacuaraatia na miijionura Pueya
so niquiara. Pueyasoori naacua nojori 
jataquiaari nojori paraa juaashiquiaji
nia. Naacuatej, Madiaan jiyajinijinio 
nojori paraari jiyanohua nojori 
miitiaquiaari. Siete marijiaari nojori 

Jueces 4,   6 

shocojoquiaari naa miitiasano pueya 
nojori quishacaritij. 2 Naa Madiaan 
jiyajinijinio nojori paraa miitianuucua 
puera socua nojoritij, Israel pueyari 
tuhuananuhuacua jiuuriooquiaari na 
jamaatiujiara. Na jamaatiujiara 
tuhuananuhuacua canecojua raaca 
jeenucuatuquiaarijaariuhuaj. Cuno 
nojori jamaatiujiara raacaari pueya 
jiyaqui canetacojua, pueya 
niquiyaquishaqui. 3 Quera Israel pueya 
coteesacari na nataacuaca carajotanu, 
saa jiyacarijia nojori paraa Madiaan 
jiyajinijinio, Amalecita jiyanishano 
taucuacajaaja, tamasaca pananu 
muetasamaji taucuacanio nojori 
tiuquitiaja nojori na miaquejonura. 
4 Puetunu cuno taucuacajanaari Israel 
pueya cuhuariquiacajinia 
suhuoronuuquiaari juhuajaniya. Juhua 
na camaruhuajaari nataacuaca 
miatuquiaari. Naa miatuquiaari puetunu 
cuno Israel pueya cuhuariquiacajanaari. 
Gaza tiacaacua tohuatetuquiaariiri. 
Israel pueyari naacua maja quenaaja na 
jiitiatunu quijia na 
miatusocoriquianotej. Nojori paraari 
puetunu nojori seya quiooquiaari 
nojoririajuhuaj. Cunoori borreecohua, 
juyaca, queraatia burrohua quijia. 
5 Israel pueya paraari puetunu nojori 
cuhuariquiacajanaa sesoquiaari tii 
nojori suhuoronuunuucua, juhuajaniya 
tii na seya na jiitiatunuucuajuhuaj. Naa 
macuhuajatujua puetunu cuno jiyajinia 
cuhuariquiacajanaari. Cuno pojori jaara 
nijioquiaari naa cuhuariquiaca na 
sesonuratej, tojetaarucuajanaa puetunu 
na seyatajanaa nijiojuaari. Cuno nojori 
seyari jiyanohua queraatia camellohua 
quijia. Muera majaari, puetunu cuhuari
quiaca puetuyajanaari. 6 Naa Madiaan 
jiyajinijinio nojori paraa miiniuucua 
Israel pueyatej, nojoriiri quera na 
miaajaa titiaconu. Naacua socua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Jueces 6 
Pueyaso masetuquiaariiri, Pueyaso 
naacunura nojori. 
7-8 Israel pueya jaara Pueyaso 
masetuquiaari Madiaan jiyajinijinio 
nojori paraa Pueyaso tacunura 
nojoriicuaji, Pueyasoori saaja nojoriicua 
jiyaroree pueyarano na sequesano 
caminiujiunia. Cuno pueyanoori naa 
nojori sequequiaari: 
—Pa supuetana Israel Camarnu 
Pueyasoori naa sequeyaquij: “Janiya
cuajaari noo nia Pueyasoni, Egipto 
jiyajiniji nia jaatianotej. Niaacuajaari 
cuno jiyajinia miitiasaaquiaari nia 
poonitishaanuucua pueyaracaanu. 
9 Majaari saaja cuno Egipto 
taucuacaacuaji cua jayonu quiquianu 
niajaniya, janiyacuajaari puetunu nia 
miitiajaca taucuacaacuajijanaa nia 
cojuanojaniuhuaj. Janiyari cuno nia 
paraa Cananeocuaca taanuuno jacariaja 
niaacuaji nojori jiyacajinijini. 
Naacuatej, janiyari cuno nojori jiyaca 
niquitiojono niaarano nojori jiyaca 
saniniunijia. 10 Janiyacuajaari tariucua 
naa nia sequenoni, ‘Janiyacuajaari nia 
Camarnu Pueyasoni. Majaari taucuaca 
Amorreocuaca pueyasohua puerenu, 
teyano jiyacajinia nia quiyacuajanij. 
Niaari tariucua naa niaarano cua 
sequesano shocoterucuaa saaja tojetaa
rucuajanaa cua tojitiaashijiaca nia 
quiniuucua.’ ” 
11 Jiyacaritij Pueyaso seruuri nimiaa. Ofra 
tiacajinia nujuaja naana cari cajishiiri. Cuno 
tiacaari Joaas tiaca quijia na supuetana 
Abieezer jiyajinia. Joaasri Abieezer 
niquiohuacuajinio muetano. Joaas niyanu 
Gedeoonri jiyacari jiyasohuaja na trigo 
nooniujiuriquiaa uva rapijiojuajinia. Naa 
jiyasohuaja poonijioriquiaari, maja nojori 
paraa Madiaan jiyajinijinio niquiniuria 
nojuaja. 
12 Pueyaso seruuri jiyacari nocua 
muetaquiaari. Naa na sequereeri: 

146 

—Pueyasocuaja quia cojiya, 
puereyaquijia cumueeca pueyanonaa. 
13 Gedeoonri Camarnu riucuaree: 
—Rupaquijia cua tojiricuara, Camar
nunaa. Pueyaso jaara canaata quiriquia, 
¿casaara puera canaa paraa miitiaa 
canaacuaraarinij? ¿Teetecuara noo 
cumaacani canaa saaquiapue na 
poojotaquiaa canaatej? Najuhuana 
sequesaaquiaatejuhuanaari, Pueyasona 
na cumaacata Egipto jiyajiniji canaa 
jaatiaquiaari. ¿Teetecuaraarinij? Maja 
naasucuani. Pueyasocuaja canaa 
carterecuaano Madiaan jiyajinijinio 
canaa paraara. Cuno taucuacaari naacua 
canaa miitiaaquij. 
14 Camarnujuanaari Gedeoon shootia
ree tacuriitia. Naa na sequereeri: 
—¿Casaara najuhuana 
cumueecatequia? Cuno quia jiitiasano 
cumueeca quia saniri Madiaan jiyajiniji
nio nia paraacua. Janiyajanaacuajaari 
nojoriicuara quia saneejiyani. 
15 Gedeoonri naa na 
riucuarohuacuhuaj: 
—Quenaaja cua tojiricuaraja cua 
Camarnunaa. ¿Janiyatucua taa canaa 
miitianaa canaa paraa 
miaquejorecuaanij? Canaa, supuetana 
Manasees niquiohuacuajinio caneno 
pueyaniqui, canaari tojetaarucuajanaa 
secajani. Naajuhuaj, janiyari cua 
tapueyocuacajiniji socua nojori 
naatujuani. 
16 Pueyasoori Gedeoon riucuaree: 
—Quia naatacuaja quia paraa miaque
jonu. Janiyacuajaari nojoriicua quia 
cojiriquianoni. Quiaari naacua Madiaan 
jiyajinijinio quia paraa monutaniya 
tojetaarucuajanaa juhua niquiriyatujua. 
17 Gedeoonri jiyacari naa Camarnujua
naa sequereequij: 
—Quiaa jaara seetanujuanaa cua 
saquiriojiya quia sequesano cua 
miiniuria, quiarijia cua tore. ¿Seetanu

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 147 
juanaa quiajaniyatucuara niya cuata 
pocoojiyani? 18 Jaara naa quiritij, 
quiarijia cua tojiricuaraja. Maja senota 
niiquiji quianuhua janiya cuaara quia 
coquesuhuajaatijiaj. Ritia cua casaa 
nertacoora cua niquitiosocoriquiano 
quiajaniya. 
Camarnuuri seetanujuanaa naa na 
sequeree: 
—Janiyacuaja niyaja quia 
sashiniutianiyani. 
19 Gedeoonri na tiajinia quiacuhua. Na 
cabra niquiojua moreeri. Ritia na 
capiquiuriiri. Naajuhuaj, veinte litro 
trigo cashojua shanacujureeri. Na 
poreetajaaju na miniquiootasano 
cashojua majeetejoree ritiaari. Shu 
capiquiucua niojoree canaasatujiniaari. 
Na caaca shuurii coshijiniaari. Puetunu 
na patootaareejanaa naana caririaari tee 
na sashishaariquiaacuajanij. 20 Pueyaso 
seruuri Gedeoon sequeree: 
cuno na poreetajaaju quia majeetejosa
no panjaajanio. Quiocua quia patasano 
caaca totarohua na caco. 
sequesaareecuajanij. 21 Na nuhuaji, 
Pueyaso seruuri na nataca nacatu 
rupueteree shuucua, na poreetajaaju 
majeetejosano pancuajaajanio. Jiyacari
tij, cuno saajiaari tama noshiquiijiaaja. 
Shuuri na pantaja cateree puetunujua
naa, shaaqui tii. Naa na miiniu nuhuaji
tij, Pueyaso seruuri tiijia shaajecuhua 
na namijia taquiji. 22 Gedeoonri jiyacari 
shusha niishiquii nojuajaqui Pueyaso 
seruta pocoojoriquiaacuaja. Nojuajaari 
naacua naa sequereequij: 
—¡Juhuej Camarnunaa! 
¡Camarnucuajaqui quiriquiaa! ¡Quiarijia 
cutara, janiyajanaa cua namijiata 
niquirii Camarnujuanaa seruni! 
23 Pueyasoori Gedeoon sequeree 
naatej: 

—Nio saajiaacua quia niojore shu, 

Gedeoonri naa miirii taa na 

Jueces 6 

—Quioojia quia cajitiri. Maja 

puerenu. Maja quia shaajenu quiniutia
niya. 
24 Gedeoonri tiijia riunitiquiaari sai. 
Naa na jiyaniquiriohuari, “Pueyasoori 
jiuujia cajitijia.” Cuno sai paatishanoori 
na quiniu quiyajaa Ofra tiacajinia. Cuno 
tiacaari Abieezercuajinio caneno pueya 
jiyajinia. 25 Cuno niucuajanij, 
Camarnujuanaari naa sequequiaari 
Gedeoontej: 
—Quia que juyacajiniji niquiriyatu 
caya quia quiare, nooj, tariucua siete 
marijia shocotejonotej. Cunoori socua 
panishano juunu tarajanu. Naa quia 
miiniu nuhuajitij, quiocua cuna juunu 
jiyajeetaniri Baalcuara catijiaja saijiniji 
paatishano juhuacutu, na pueyasora 
quia que jiyatesanoni. Quiocua juhua 
Aseraa niquishano quejasano naana 
nujuatesano nojori secojosano 
pojoteterejuhuaj. Cunoori Baacuara 
catijiaja shuriucua nujuaja naana. 26 Naa 
quia miiniu nuhuajitij, quiocua cuno 
tuhuananujiniji saitia juhuacure tii quia 
catijiajara cucuara quia poonitijiosano 
juunu. Quiocua coteenu mojoquiiri quia 
pojotesano juhua Aseraa niquishano 
naanani. Quiocua cunotaja catijiarohua 
quiria cuno juununi. 
27 Gedeoonri jiyacari diez na jiyaraajia 
canuu saquiriojoree. Naa miiriiri taa 
Pueyaso sequeree nojuacuajanij. Na 
camaca na puerenuucua, tama nojori 
tiacajinijinio pueyajuhuaj, majaari cuno 
na miiniu quirii juuca. Niucua na miirii 
juhuajaniya cutaraari. 28 Jaara 
juhuaquequiaari, cuno tiacajinijinio 
camaruhuari Baalcuara catijiaja 
riuriatatuquiaari jiyajeetano. Pojotesano 
quiriquiaajaariuhuaj naanajiniji 
quejasano juhua Aseraa niquishano 
naana, Baalcuara catijiaja shuriucua 
nujuajani. Quiarijiaaca saitia 
juhuacusano niquitiuriijaariuhua. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Jueces 6 
Juunuuri tariucua tii catijiasano 
quiriquiaa. 29 Jiyacaritij, puetunu 
nojorijianaari naa nequesoreetooquiaa
ri: 

—¿Canateja naa miiriicuaani? 
Nojori pajenuunuucua na nequesoree

nuta puetunujuanaa, socua 
sequesaareeri Joaas niyanu 
Gedeooncuaja naa miiriiquij. Naacuatej, 
cuno pojoriiri Joaascua quiaquee. Naa 
na sequetuseeri: 
30 —Miji canaacua quia tohuatere quia 
niyanu canaa mosocoriquiano. Nojuaja
qui pa pueyasohuara pa jiyatesano 
Baalcuara pa catijiaja juhuacu 
jiyajeetaree. Na shuriucua nujuaja 
Aseraa pojotereejaariuhuaj. 
31 Jiyacaritij, Joaasri na shocua maano 
narta pueya sequeree naatej: 
—¿Niaateeri naa Baal miishaanuucua 
nocua naminiu paniya pueyano 
miaquenutej? ¡Teee, nia 
quiaarecuaaqui! Juaashoo sequeecua 
juaaritinijia. Teyonu 
niajaniyajinijinioteja naa Baal 
miishaanuucua juaaquioyani, nojori 
cuaara quiarijia miaquejosaaria pananu 
muetaaquishacarijia. Baal jaara seetanu
juanaa Pueyaso quiri, nojuaja cuaara 
tama na coonujaaja namiiria canteja na 
pojotereecuajano. 
32 Cuno juucajiniji, Gedeoonri 
jiyaniquishaaree “Jerobaal.” Nioori naa 
sequeyaquij: “Baal cuaara na coonu 
nujuataara, cante nocuara catijiaja 
jiyajeetacanucuajani.” 
33 Jiyacaritij, Madiaan jiyajinijinio 
taacuaca, Amalecita jiyanishano 
taucuacajuhuaj, puetunu pananu 
muetasamaji taucuacajanaari coquetoo
quiaari Israel pueya na miaquejonura. 
Miaquetoonuucua nojori nishacari, 
Jordaan moo jatatumaari. Jezreel jiya 
jamatujinia suhuoronuuseeri. 34 Jiyaca
ritij, Pueyaso Sohuanuuri Gedeooncua 

—Miji cuarta pueyanaa. Pa 

148 
quiaaree na cumaquiniuria. Gedeoonri 
naacua borreeco nacaja jonenereecujua. 
Abieezer niquiohuacuajinio caneno 
narta pueyari na coqueseecujua. 
Gedeoonri jiyacari na jiyaraajia 
jiyaramiquirii puetunu narta supuetana 
Manaseescuajinio caneno pueyacuaja
naa. Naa quijiaari Gedeoon jiyarotasano 
na rupaa narta pueyacua: 
coquetoorejataj. Pa paraa pa saniri 
miaquejonu. 
35 Naa jiyaramiquirii supuetana 
Aseercuajinio caneno narta 
pueyacuajaariuhuaj, supuetana 
Zabulooncuajinio caneno narta 
pueyacuajuhuaj, supuetana 
Neftaliicuajinio caneno narta pueyacua
nio. Naacuatej, puetunu nio narta 
pueyacuajinio caneno pueyajanaari 
Gedeooncua nijioquiaari nojuaja na 
cojitiuniuriajuhuaj. 
36 Gedeoonri jiyacari Camarnu 
Pueyaso sequeree naatej: 
—Quia jaara seetanujuanaa cua 
saquiriojoree canaa paraa cua miaquejo
nura cuarta Israel pueya quiniuria 
juhuajaniya taa quia sequeree 
janiyacuajani, quiarijia quiria quia 
miiriucuarajaj nio cua sequesano 
quiajaniyani. 37 Janiyari borreeco 
shoque muenutaniya carijiniani, jatij tee 
pueya jocuaquiaa na trigocuajani. Saaja 
cua muesano shoque cajaca jaara 
juhuaquema piquiiquia riya shaaca 
jiasano, jiya jaara quiri jojeeca 
saniniuujia, janiyari naacua niishiniutia
niyani quiaaqui seetanujuanaa cua 
saquiriojoree canaa paraa cua miaquejo
nura, naatej taa quia sequeree 
janiyacuajani. 
38 Puetunujuanaari naa maninia 
Gedeoonra tohuatequiaari taa na 
paniriquiaacuajanij. Tariquiicuaji na 
sanesacari, carijinia na muesano shoque 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Maja juaaniu Pueyasonaa, cua 

149 
cajaca minijioreeri. Riya shaacaari 
niquiriyatu suhuocorau mishaja quirii. 
39 Gedeoon taacanuunuucua, socua 
camiriohua naa Pueyaso 
sequenuuriuhuaj: 
tequejotenuucua quiajaniya. Niojuanaa 
quia nequesotareeraj. Quiarijia 
saniniuujia, cua muesano shoque cajaca 
cuaara juhuaqueera joojeeca. Riya 
shaaca cuaara piquiojoora jiya saniniuu
jia. 
40 Cuno niucuajanij, Pueyasoori naa 
miirii Gedeoonratej taa na 
paniriquiaacuajanij. Jaara juhuaque
quiaari, shoque cajacaari tojetaarucua
janaa joojeeca quiriquiaa. Jiyari 
saniniuujia piquiiquia quiriquiaacujua, 
jiyareta riya shaaca jiasano. 
 

Gedeoon shocotasacari na paraa 

Madianita taucuaca 

 7  1 Gedeoonri Jerobaalta 

jiyaniquishaaquiaarijuhuaj. Noo 
narta pueya Gedeoon cojitiuquiaari na 
naacuturiquiano na paraa 
miaquejonutej, puetunu nojorijianaari 
shusha juhuaquesacari quiojomaa. 
Nojoriiri Harod jiyanishano samo naca 
pacaretacojuajinia tiuquishii, tii 
suhuoronuuseeri. Nojori quishaquiji, 
pananu muetasamaji miaquetajaacuara 
quitiuriquiaari nojoritia 
miaquetoojoriquiano Madiaan jiyajiniji
nio taucuaca. Cunoori Moree jiyanisha
no jiyaconaja tuhuananu pajama 
quiriquiase na jamatujinia. 
2 Pueyasoori jiyacari Gedeoon 
sequereequij: 
—Quiaaruhua puera queraatia pueya 
jiyataa quia paraa miaquejonuucua. 
Puetunu quiata quiniaa Israel pueya 
jaara shocotare miaquejonu Madiaan 
jiyajinijinio nojori paraa, tama 
nojorijaarijia naa sequetunutaniyaquij: 

Jueces 6 ,  7 

“Tama canaajaarijia canaa paraa 
miaquejorucuaani.” 3 Naacuatej, 
quiarijia quia numootere pueya, teyano 
nojorijinijinioteja miaquetoojonu 
puereyani, cuno pojori cuaara 
quiojohuara na tiajiniohua. 
Gedeoon numootesacari Pueyaso 
sequesano nojuaja, veintidos mil 
pueyari quiojorohua. Nojori nuhuaji 
cureequeeri saaja diez mil. 4 Pueyasoori 
Gedeoon camiriohua naa sequenuhuaj: 
—Juhuanojuaja puera queraraquijia 
cuno quiata quiniaa pueyani. 
Quiarijianij, mohuaca ratunuucua nojori 
quia puetaare. Janiyari tii nojori 
niatanutaniyani teyano 
nojorijinijinioteja quiata 
quiojoriquianoni. Janiyajanaacuajaari 
quia sequeriquianoni teyano quia 
saquiriojonutaniya quia cojiriquianoni, 
naajuhuaj teyano pojoritijia 
cureenutaniyani. 
pueya jiyataquee. Pueyasoori jiyacari na 
sequeree: 
saquiriojore quia cojiriquiano na 
nujuanuta mohuaca tamueree na 
juaashiquiajiniji juhua saretej. Noo 
pojori saniniuujia, mohuaca na ratunura 
shiitiaree na mojoquetaconutatej, 
puetunu nojorijianaa cuaara quiojohua
ra. 
6 Noo pojori mohuaca tamuetuquiaari na 
juaashiquiacajiniji juhua sareyatej, nojoriiri 
secaja quiriquiaa, nareja tresciento. Nojori 
maanu saniniuujia, puetunujuanaari na 
ratunura mojoquetacoquiaari. 7 Pueyasoori 
naacua Gedeoon sequereequij: 
—Cuno tresciento pueyani, janiyari 
Madiaan jiyajinijinio cuno nia paraa nia 
miaquejotenutaniyaquinioj. Niaari 
naacua panaatia quiniutianiya na 
nuhuaji. Nia maanu saniniuujia, nojori 
cuaara quiojohuara puetunujuanaa. 

—Quiarijia cutara, noo pojori quia 

5 Gedeoonri mohuaca ratunuucua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Jueces 7 

8 Jiyacaritij, Gedeoonri nojoritia 
quiojiyaquiriquiano narta pueya 
sequeree: 
—Puetunu niajaniyajanaa, nia 
suhuortucuajinia nia quiojorohua. 
Cuno pojori quiojiyaquishacarijia, 
Gedeoonri nojorijiniji nojori pataco 
masejoree, na jonenesocoriquiano 
borreeco caya nacajajaajanio. Jiyacari
tij, Gedeoonri cuno tresciento saquirio
josano pueyata quiriquiaa tuhuananuu
cua catecanaataja nojori paraa quijiaji
niji. Nojori paraari cuno tuhuananu 
pajama quitiuriquiaa na jamatujinia. 
9 Cuno niucuajanij, Camarnu 
Pueyasoori naa sequeree Gedeoontej: 
—¡Quia sanere taa quia miyanij! 
Jiyacarijia Madiaan jiyajinijinio quia 
paraa quia saniri miaquejonu. Cua 
cojiniuucuajanaa niajaniya, quiaacua
jaari nojori moquiriquiano. 10 Quiaa 
jaara puerereja nojori miaquejonu, nio 
tuhuananuujiniji quia rosetaare quia 
seru Puraa. 11 Quiocua nojori tojishiijia 
casaa na pocoojiyajanojoni. Na nuhuaji, 
quiaari jiyacari shusha nojori miaquejo
nu paniniutianiya cutara. 
Naacuatej, Gedeoonri 
tuhuananuhuacoji na seru Puraata 
rosetaquiaari catecaji na paraa 
suhuortucuajinia na shanacunura. 
12 Cuno jiya jamatujiniani, tii quitiuri
quiaari Madiaan jiyajinijinio taucuaca, 
Amalecita jiyanishano taucuacajuhuaj, 
puetunu pananu muetasamaji quijiaca 
taucuacajanaanio. Cuno taucuacaari 
cuno jiya jamatuhuoco puetunu tiquiyo
cua cunoco niquiriquiaajanaa. Juhua 
sequeruuri muera mariquiaa puetunu 
cuno jiya jamatuhuacojanaa. Naajuhuaj, 
nojoriiri queraatia camellohuaraca 
quiriquiaa, juhua shoniniacu caminia 
shuriquioco paaquiojua jaaquia. 13 Tari 
Gedeoon tiuquishacari na paraa 
suhuortucuajinia, niquiriyatu nojori 

150 
paraajinijinioori jiyacari narta soldado 
pohuatariquiaa na maquiyojosanojiniji. 
Naa na pohuatariquiaari: 
—Cua maquenujinia, janiyari cebada 
cashojuajiniji majeetesano pan niquirii 
tuhuananuhuacoji pocua saquitiyanoni. 
Cua niquiaraja suhuortuucua cuteseeri. 
Suhuorotuuri titiaquee. 

14 Narta soldadoori na riucuaree: 
—Tuma tamonu casaa jiyaninioj. 

Quiaaqui tama pocuaranojaaja 
maquiyojoree Gedeoon nijiniaquetucua
ja mueruu. Gedeoonri Joaas niyanucua
ja, supuetana Israel niquiohuacuajinio 
caneno pueyano niyanu. Nojori 
Pueyasoqui niya quiarijia pa 
miaquejotenutaniya Gedeoon puetunu 
niya quiniaa Madiaan jiyajinijinio 
pajaniyajanaa. 
15 Naa Gedeoon tojiniuucua cuno 
tahue pohuatasano na maquenujinia na 
niquishanotej, naajuhuaj tama 
nojorijiaarijia na niishiriijuhuaj casaara 
naa na maquiyojoreenij. Gedeoonri 
naacua Pueyaso maniniuhuaqueetaree 
jiyanohua na timiniutia. Gedeoonri tiji 
quiacuhua ritia, jatij narta Israel 
pueyacuohuatej. Naa nojori sequesuhua
ri: 
quiarijia Madiaan jiyajinijinio pa paraa 
pa miaquejotenutaniya! 
16 Gedeoonri jiyacarijia ritia cuno na 
jiitiasano tresciento pueya 
raquiriojotaree jiuujianaraca maanura. 
Puetunu nojorijianaa serotaree borreeco 
nacajaari, patacocuajaajanio mii na 
niojotatujuara tariucua noshitijiosano 
samari. 17 Gedeoonri naa nojori 
sequereejuhuaj: 
—Janiya jaara pa paraa quijia taquiji
ria tari quishiicuaani, niocua cua 
niquirijia taa cua miiniutianiyacuaanij. 
Niocua juhua cua miiniu miirijuhuaj. 
18 Janiya jaara cuata quiniaata borreeco 

—¡Nia sanetare! ¡Pueyasocuaja 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 151 
nacaja jonenerecuaani, niocua puetunu 
pa paraa shocua nia nujuatusaquiji nia 
muetujusano borreeco nacaja 
jonenenuurejuhuaj. Niocua jiyacari naa 
jiyanohua nia rupaa paaretarejuhuaj. 
Niocua naa sequere: “¡Nioori Pueyasora, 
Gedeoonranio!” 
19 Tari cuno na cien pueyata Gedeoon 
quishacari nojori paraa quijia taquijiria, 
nojori paraari jiyacari tari quera 
sanitiriquiaa noo pojori, maquetiuyano 
nujuanunaatej. Jiyacariiri tari shiyaqueya 
quiriquiaa. Jiyacaritij, nojoriiri na borreeco 
nacaja jonenenuuree. Na pootusano 
patacocua cocuasetureejaariuhuaj. 
20 Naacuatej, cuno jiuujianaraca pueya 
maanuuri nojori nujuatusaquiji mariyataa 
jatiqui jonenenuuree nojori borreeco 
nacaja. Jiyacari na pootusano patacocua 
cocuasetureejaariuhuaj. Puetunu nojorijia
naari na muenecaacuara patootariquiaa 
noshiquioyano samari, na jonenenuusano 
borreeco nacaja na miaquetajaacuara 
saniniuujia. Jiyacaritij puetunu nojorijianaa
ri mariyataa jatiqui na paraa jaacataturee 
naatej: 
—¡Pa miaquejore! ¡Nioori Pueyasora, 
Gedeoonranio! 
21 Israel pueyari na nujuatusaquijia 
tariniquioquiaari socua. Saniniuujia, 
cuno Madiaan jiyajinijinio soldadohuari 
nucuatuquiaari. Ninishiqui sariyocuatu
reeri. Na mashiyocuatunura 
netecuatureejaariuhuaj. 22 Cuno 
tresciento canuuri na borreeco nacajaa 
jonenenuunu tarnitiaaquiquiaari. 
Pueyasoori jiyacari cuno Madiaan 
jiyajinijinio taucuaca tacaresetanirii. 
Tama nojorijaarijia puecootooreequiaa. 
Nojori maanuuri socua mashiyocuatu
quiaari Bet-sitaa tiacajiniara. Cunoori 
Sereraa tiacajiniara neteja nucuama. 
Noojiaqueyari naa tiuquiijiotuseejuhuaj 
Abel-meholaa jiyanishano jiyajinia. 
Cunoori Tabat tiaca shuriucua. 

Jueces 7 ,  8 

23 Jiyacaritij, Israel pueyari nio narta 

pueya numootejoquiaari: supuetana 
Neftaliicuajinio caneno pueya, supuetana 
Asercuajinio caneno pueyajuhuaj, supueta
na Manaseescuajinio caneno pueyanio. 
Puetunu nio pojorijanaari mashiyocuatuno 
Madiian jiyajinijinio nojori paraa 
neteyotaturee. 24 Gedeoon saniniuujia, 
nojuajaari supuetana Efraiincuajinio 
caneno pueyacua ritia jiyaramiquiquiaari 
na pueya. Nojori tuhuananuhuacua 
jiyacaraca quijia. Nioori nojoriria Gedeoon 
sequesano quiquiaari: 
—Cuarta pueyanaa, pa paraa 
cunocohuate, Jordaan moo jatajajinia 
nocuaji nia cutesee. Niocua nocuaji 
cutere Bet-baraa jiyanishanojinia. 
Cunoori Jordaan moo quejoocuajajinia. 
Naacuatej, supuetana Efraiincuajinio 
caneno pueyari naa Gedeoon sequesano 
miitiuquiaari. 25 Naacuatej nojoriiri 
Madiaan jiyajinijinio querajaa nojori paraa 
camarnu quiooree. Cuno querajaa tahueri 
Oreb jiyanishano quiriquiase, Zeeb 
jiyanishanojaajanio. Naa nojori paraa na 
quiootunu nuhuajitij, cuno Oreb jiyanisha
no motuquiaari puereetuuca saajiaacuaari. 
Cuno saajiaari naacua naa na 
sesaatiaajaaquij, Oreb saajia. Nartucuana 
jaarajaaja Zeeb jiyanishanoni, nojuajaari 
vinorano uva rapijiojuajinia 
mosaaquiaarijuhuaj. Na mosaquiiri naa na 
sesaatiaajuhuaj, Zeeb. Naa supuetana 
Efraiincuajinio caneno pueya miaquejonu 
nuhuaji na paraatej, nojoriiri Oreb, Zeeb 
naca pooquiaariuhua Gedeooncua. 
Gedeoonri jiyacari nojoriicuaji quiriquiaa 
Jordaan moo taquijiriaaja. 
 

Gedeoon nequesoreesacari panaatia 

narta Israel pueya 

 8  28 Naa Israel pueya miaquejonuucua 

cuno nojori paraa Madiaan jiyajini
jinio taucuacatej, naacuatej Gedeoonri 
nojori jiyatequiaari na sequesano 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Jueces 8,   10 
tojijiaca cuno taucuaca quiniuria. Naa 
Madiaan taucuaca shocotasaanuucuatej, 
majaari quenaaja na miaquetoojonu 
quiquiaari socua Israel pueyata. Cuno 
nuhuaji, cuarenta marijiaari shocojo
quiaari Gedeoon rishishacarijia. 
Jiyacaritij miaquetoojonuuri 
turetaquiaaricuaraja quenaaja. Panaatia 
quitiujiaari. 
 

Tolaa jiyanishano quishacari narta 

Israel pueya nequesoreena 

 10  1 Abimeelec nuhuaji, supuetana 

Isacar niquiohuacuajinio caneno 
pueyanoori narta Israel pueya nequeso
reenara quiquiaari. Nojuajaari Tolaa 
jiyanishano quijia. Tolaari Puua 
jiyanishano niyanu quiriquiase. Cuno 
Puuaari Dodo jiyanishano niyanu. 
Jiyacaritij, Tolaari narta Israel 
pueyacuaji tacuriquiano nojori nequeso
reenara quiquiaari. Tolaari Samir 
jiyanishano tiacajinia quijia. Cunoori 
supuetana Efraiin niquiohuacuajinio 
caneno pueya jiya tuhuananuhuajinia 
tiaca. 2 Nojuajaari veintitres marijia 
shocotejoquiaari narta Israel pueya 
nequesoreena na quishacari. Na nuhuaji 
Tolaari shaajequiaari. Samir tiacajinia 
jamosaaquiaariiri. 
 

Jair jiyanishano quishacari narta 

Israel pueya nequesoreena 

3 Cuno nuhuaji, Jair jiyanishanoori 
Israel pueya nequesoreena quiquiaari. 
Nojuajaari Galaad jiyajinijinio 
quiriquiase. 
tiacajinia jamosaaquiaariiri. 
 

5 Jair jaara shaajequiaari, Camoon 

Israel pueya saniitiosacari 

sacuaraatia nojori miiniuucua 

6 Jiyacaritij, Israel pueyari saaja sesa 
miiniu coteequiaariuhua Pueyasora. 
Nojoriiri Pueyasojuanaa cartetuquiaari 

152 

jeecojosano pueyasohua tojitiajaca 
nojori quiniuria. Cuno, Israel pueya 
panishano pueyasoori juhua Baal 
niquishano quijia, juhua Astartee 
niquishanonio. Naajuhuaj, nojoriiri nio 
taucuaca jiyacajiniji pueyasohua 
jiyanishano tojitiajaca quiquiaarijuhuaj: 
Siria, Sidoon, Moab, Amoon, 
Filisteocuaca pueyasonio. Israel pueyari 
naa Pueyasojuanaa cartetuquiaari 
pueyaso jiyanishoosequeecuaratej. 
Nojoriiri maja tari na catijiatunu quijia 
na seya Pueyasoocuara. 7 Pueyasoori 
naacua nojori juaatiaquiaari jiyanohua
tej. Cunora nojori tarinitiareeri nojori 
paraa Filisteocuaca, 
Amonitacuacajuhuaj cuaara naquiya 
miitiaara nojori. 8 Naacua nojori 
saniiniuria quenaajatej, nojori paraa 
Filisteocuaca, Amoonita jiyanishanonio, 
nojoriiri na jiuujiayaquiniutia dieciocho 
marijia miitiaquiaari puetunu nooj 
Israel pueyajanaa Galaad jiyajinia 
quijiacatej. Cunoori pananu muetasama
ji Jordaan moo taquijiria quiriquiase, 
Amorreocuaca jiyajinia. 9 Naajuhuaj, 
Israel pueya paraa Amonita jiyanishano 
taucuacani, nojoriiri pananu muetasa
maji nijioquiaari. Jordaan moo 
jatatumaari pananu cariquiocora 
quijiaca Israel pueya na miaquejonura. 
Cuno Israel pueyani, nojoriiri supuetana 
Judaa niquiohuacuajinio caneno pueya 
quiriquiase, supuetana Benjamiin 
niquiohuacuajinio caneno pueyajuhuaj, 
supuetana Efraiin niquiohuacuajinio 
caneno pueyajaajanio. Naa na paraa 
nijionuucua nojoriicuatej, puetunu cuno 
Israel pueyajanaari jiyanohua 
tacaaquioquiaari, miaquejosaanu na 
pueretusacari. 10 Naacuatej, Israel 
pueyari shusha jiyacariquiya Pueyaso 
maseturee na naacunura nojori. Naa 
sequeturee Pueyasoori: “Canaa Pueyaso
naa, canaa sesa quia miiriucuaani ni 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 153 
canaa cartenuucua quiajaniya. Canaari 
quia shocoterucuaani canaa secojonuu
nuucua tama canaa jeecojosano 
pueyasohuarajaaja canaa jiyatesano, 
nooj pueyasohua jiyosequetej.” 
 

Jeftee nuhuaji Ibzaan jiyanishano 

quishacari narta pueya 

nequesoreena 

 12  8 Narta Israel pueya nequesoreena 

Jeftee quiniu nuhuaji, nojoriiri 

tamonu jiyatequiaari nojori nequesoreenara. 
Na sesaari Ibzaan quijia, Beleen tiacajiniji
nio narta pueyano. 
 

Eloonri nequesoreenara  
quiquiaari Ibzaan niti 

11 Cuno Ibzaan nuhuaji, Israel pueya 
nequesoreena quiquiaarijaariuhuaj 
Eloon jiyanishano. Nojuajaari supuetana 
Zabuloon niquiohuacuajinio muetano 
quiriquiase. Naa narta Israel pueya 
nequesoreena na quishacaritij, diez 
marijiaari na shocojoquiaari. 
 

Ibzaan nuhuaji Abdoonri 

nequesoreenara jiyatesaaquiaari 
13 Na nuhuaji, Israel pueyari socua 
tamonu narta pueyajinijinio nojori 

Jueces 10 ,  12,  13,   21 

nequesoreenara jiyatetuquiaari. 
Nojuajaari Abdoon jiyanishano 
quiriquiase, Hilel niyanu, Piratoon 
tiacajinijinio. Nojuajaari ocho marijia 
shocotejoquiaari narta Israel pueya 
nequesoreena na quishacari. 14 Abdoonri 
cuarenta niquiohuaraca quiriquiase 
jiyacari, treinta jiuhuanio. 
 

Pueyasoori Israel pueya shocoteja 

socua sesa miiniu nojori 

pacutenuucua 

 13  1 Puetunu cuno Israel 

pueyajanaanij, puetunu nojori
jianaari socua sesa miiniu pacutequiaari 
Pueyaso niquiara. Pueyasoori naacua 
nojori shocotequiaari. Naacuatej nojori 
paraa Filisteocuacaari socua nojoriicua 
jiyacatequiaari nojori na miitianura. 
Cuarenta marijiaari shocojoquiaari naa 
miitiasano nojori quishacaritij. 
 

Jiyacaritij Israel pueyari saaja 

nequesoreenaa jiitiatujua 

 21  25 Jiyacaritij, Israel pueyari 

juhuanojuaja maja tama nojori 
camarnujaaja na jiitiatunu quijia. 
Naacuatej puetunu nojorijianaari tama 
na panishanojaaja miijiaca quijia.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 
 

necohuajinijinio 

 1  1 Nequesoreenaa jiitiasacari narta 

Israel pueya, camarnu quiyaquisha

Noemii niyacajiniji pohuatasano, 

carijia, jiyacaritij puetunu nojori 
jiyajinia quijiaca pueyajanaari na 
miaajaa miiriquiaa. 2 Naacuatej, Beleen 
tiacajinijinio Elimeelec jiyanishano 
pueyanoori taucuaca jiyajinia 
pacuquiaari. Moab jiyajinia 
quishiiquiaari rupaquijiaraari. Nata 
quiaquiaariiri necocua Noemii, querajaa 
necohuajaajanio: Mahloon jiyanishano, 
Quelioonnio. Puetunu nojorijianaari 
Beleen tiacajiniji quiriquiase, 
Efrateocuaca. Nojori jaara Moab 
jiyajinia tiuquishiiquiaari, tii 
quitiushiiquiaariiri. 
3 Na nuhuaji, Noemii niyaca, 
Elimeelecri saaja shaajeseequiaari cuno 
taucuaca jiyajinia. Naacuatej, Noemiiri 
saaja cuno querajaa necohuata 
cureequiaari. 4 Naa cuno Moab 
jiyajiniaja nojori quishacaritij, Noemii 
niquiohuari cuno jiyajinijinio taatujuri 
camiyoquiaari necocuara. Nioori nojori 
niquio sesaca, Orfaa, Rutnio. Nio pojori 
camiyonu nuhuaji, saaja diez marijia 
shocojotequiaariiri. 5 Na nuhuaji 
Mahloonri, tarajanu Quelioonta 
shaajecoquiaarijuhuaj. Naacuatej, 

 

RUT 

Taatu Rutjiniji Pohuatasano 

Noemiiri taraajenucujuquiaari 
jiyopueeju na quiniuucua na 
mashiyacatenuucua na 
mueejutenuucuajuhuaj. 
 

Taatu Rutri saaja Noemiicua 

rupaaquiaari 

6 Noemii quishacarijia Moab jiyajinia, 
tamonu juuca nojuajaari tama na 
jiyajiniji tojiquiaari cuno taucuaca 
pohuatasano. Cuno taucuacaari 
niishiquiaari taa Pueyaso taraajerucuaa 
Judiiocuaca, na pueyacuani, maninia na 
moritianiniuucua nojori nataacuaca. 
Naacuatej, Pueyasoori Judiiocuaca 
miaajenu tajitiquiaari. 7 Jiyacaritij, 
Noemiiri na jiyacua naquerejorohua. 
Naacuatej, na jiya Canaanjinia tacateya
rohuari. Noemiiri naacua nojori quijia 
tiajiniji quiaarohua necohua taatujuri 
mashiquiopueta. 8 Tari nojori quishacari 
nucuaco, Noemiiri Orfaa, Rut sequeree: 
—Sanajooriniaa, nia tiajinia nia 
quiojorohua nia nuhuocuacaacua. 
Pueyaso cuaara nia taraajetaara naatej, 
taa nia taraajecanu cucuacuaani, 
quiquiohua niquiohuacuajuhuaj. 
9 Pueyaso cuaara naacuura niajaniya, 
niaa camiyonuhuara. Naacuatej, niaari 
juhuajaniya shuquiriaatia quiriquiano. 
Naa Noemii sequenu nuhuaji cuno 
taatujuritij, juucua na tiujiasocoriquiano 

154 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Maja naa canaa miiniuujia. Canaa 

155 
na nuhuajiria nojori nujuunequereeri. 
Cuno taatujuriiri saa nujuquetureeja 
nera. 10 Naa Noemii sequetureeri: 
quia jiyacua quianu paniya quiataju
huaj. 
11 Noemiiri saaja nojori ruuretariquiaa. 
Naa cuno maajipohua sequereeri: 
—Sanajooriniaa, juhuajaniya nia 
quiojorohua. ¿Casaacua cuata nia 
quianu paniyajaarani? Tuma jiyani 
juhuari janiya socua mueturiquianoni, 
quiquiohua camiyonura niajaniya. 
12-13 Juhuajaniya nia tiajinia nia 
quiojorohua sanajooriniaa. Janiyari 
niaacuajinio motajacuaani naatej. 
Majaari socua cua caminiu quiniutiani
ya. ¿Janiya jaara nio niucuaha 
camitiasuriquiano quiriquiani, 
niaatucua pueyaracaanu sashiri cua 
muetusano maashiniuria nia 
camiyosocoriquiano? Maja naa 
miiniutij, sanajooriniaa. Janiyari 
seetanujuanaa niishiyani Pueyaso 
cutaraari cua saniitioyani. Naacuatej, 
majaari cua paniniu nia cojiniuria 
janiya. Majaari cua paniniu socua nia 
jiyacatajonura cua taraajenu, janiya 
jaara nia niquiri jaarajaaja naquiya 
miiquioyano cuatani. 
14 Cuno taatujuriiri socua pacuterohua 
nujuquenu. Orfaari socua neyaca nucua 
mashiquio nujuuree na nuhuajiria. 
Riujiyarohuari. Rut saniniuujia, 
nojuajaari saaja neyaca nucua 
carteyaquiriquiaa. 15 Jiyacaritij, 
Noemiiri Rut sequeree: 
—Quia niquiri. Quia niama tari 
quiaarohuacuaa na jiyajiniohua, tii na 
pueyasohua tojijia na quiniuhuara. 
¿Casaara quia cureyarijia? Nata quia 
quiaarohua. 

16 Rutri saaja na riucuaree: 
—Nareja cua niquiri. Quiaa puera cua 
shiniujiyacujua cua rupatenura quiocua

Rut 1 

ji, cua cartenura quiajaniyajuhuaj. 
Tuma cua jiyani quia carteriquiano. 
Quia nuhuajiniuuriquianojuhuananijia. 
Janiyari quia quishaqui 
quiriquianojaniuhuaj. Quiarta pueyari 
cua pueyarano. Quia Pueyasoori cua 
Pueyaso quiriquianojuhuaj. 17 Naacuatej, 
quiaa jaara pa puetaarecuaa shaajenu, 
janiyari tii quia shaajesaqui 
shaajeriquianojuhuaj. Janiya cuaara tii 
jamosaariajuhuaj. Maninia cutaraari 
janiya jaara quia cartequee tama cua 
shaajesacarijaajani. Saniniuujia, 
Pueyaso cuaara cua saniitioora cutara, 
janiya jaara quia cartere tama cua 
panishacarijaajani. 
18 Noemii niishishacari, Rutri seetanu
juanaa nata quianu paniriquiaa, 
Noemiiri socua na tarinitiareequij. 
19 Nucuaco pacutaareeri, Beleen 
tiacajinia tiuquitiushiiri. 
Tari nojori quishacari Beleen 
tiacajinia, puetunu pueyajanaari 
jiuujiaatequiaari. Maajipohuari tama 
nequesoreetoojuajaaja: 
—Cuno shusha tiuquiyano maajini, 
¿majatee Noemiini? 
20 Noemiiri saaja naa nojori 
riuhuaneja: 
—Maja tari cua jiyaniquitiuniu 
Noemiitia. Puetunu cumaacaraca quijia 
Pueyasoori puera cua miitiarucuaacujua. 
Cunora quiarijia cua jiyaniquitiurijuhuari 
Mara. 21 Niiquiji cua quiasacari, janiyari 
niyacaraca quianoni, niquiohuaracajuhuaj. 
Quiarijiaariuhuaj, janiyari juhuasu 
tiuquiuhuani. Cumaacaraca quijia Pueyaso 
jiyotucuajaari naa cua panitiano cua 
quiniuriatej. Naacuatej, ¿casaara nia 
jiyaniquiya janiya Noemiini? Puetunu 
cumaacaraca quijia Pueyasocuajaari naa 
cua panitiaa taraatia cua quiniuriatej. 
22 Noemiiri naa tiuquiquiaariuhua 
Moab jiyajiniji neyanu mashiquio Rutta. 
Nojoriiri namitia maninia tiuquiquiaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Rut 1 ,  2 
Beleen tiacajinia, shusha pueya coteesa
cari cebada carojotanu. 
 

Rut poonijiosacari Booz 

cuhuariquiajinia 

 2  1 Noemiiri jiyanoraca quijia. Na 

shaajasano neyaca Elimeelec cuna 
quijiaari. Cuno pueyano sesaari Booz 
quijia. Jiyanohua queraatia casamiriaca 
quijiaari. Tojishano pueyano quijiajaa
riuhuaj. 
2 Tamonu juuca Rutri Noemii 
sequeree: 
—Nio juuca quiarijia cua caretere. 
Pueya sharta cebada carajotanuucua 
quiojiyacuaa. Nojori nuhuaji 
reratejotacoorajataj, jaara cua 
juaatiuyaquiri nojori nuhuaji 
tatuhuojotaano. 
Noemiiri na riucuaree: 
—Quia quiaare sanaunaa. 
3 Rutri cuno juuca quiaaree cuhuari
quiajinia. Mueruuta cebada jiyonee 
pajama piyotanaa nuhuajiquiaariiri. 
Cuno pojori totinijiatasano 
reratejotariquiaariiri. Cuno cuhuariquia 
Rut tii poonijioriquiaani, cunoori 
namitia Booz cuhuariquia quiriquiaa. 
Boozri mashiquio Noemii niyaca cuna 
quijia. Majaari Rut niishiniu quiriquiaa 
cuno. 4 Naa nojori poonijiosacaritij, 
Boozri Beleen tiacajiniji jiyacari 
nojoriicuaa tiuquishii. Naa nojori 
saruhuataseeri: 
—Pueyaso cuaara niaata quiiria, 
pueyanaa. 
Nera poonijionaa pueyari naa na 
riucuaturee saniniuujia: 
—Quiajaniya sajara, Pueyaso cuaara 
quia shuquiritiiria. 
5 Jiyacaritij, Boozri nera poonijionaa 
nujuanuna nequesotaree: 
—¿Cana niyatuteja cuno niyacooni? 
6 Nera poonijionaa nujuanunaari na 

riucuaree: 

156 
—Nojuacuaja taaturuhuate. Noemiitia 
tiuquiniohua Moab jiyajinijinio. 7 Nojua
jaari cua sequereecuaja maja cua 
juaaniuria nojuaja, poonijionaa 
totinijiatasano na tatuhuatasacari nojori 
nuhuaji. ¿Casaate nocua jatareeni? 
Poonijioreeno, pananuuri na 
taqueejotamaa. Shusha 
samaatehuanocuara. Nocua 
sanehuajaariuhuaj. 

8 Boozri jiyacari Rut sequeree: 
—Cua tojiri quiarijia, sanaunaa. 
Quiaari niya maninia poonijiyacuaja. 
Majaari tamasaca cuhuariquiajinia 
quianu poonijionuucua. Niyaja quia 
poonijiore cua cuhuariquiajiniani. 
Quiocua quiarta maajipohua cojirijia, 
niya cua seyani. 9 Maja taacanuunu. 
Quiocua poonijionuyano nuhuaji 
canujuucojoreja nojori totinijiatasano 
quia tatuhuatanura. Janiyacuaja niya 
quiria poonijionaa pueya sequeree 
tarini, maja nojori taajetenura quiajani
ya. Quiaa jaara jiyamuere, mohuacacua
jaari cajitiacoya, quiria poonijionaa 
taquirioosanoni. Quiocua tiji 
ratucooquia. 
10 Naa Rut tojishacari Booz sequesano 
nojuajatej, na timitiareeri. Naacua 
jiyocuara jacamareeri na 
jiuujiaashaanuucua. Naacuatej, Rutri 
Booz nequesotaree: 
—¿Casaara naa quia jiyanooriicuaa 
janiyani? Quiaari maninia rupaajinia 
cua sequeree. Janiyari taatu quiarani. 
11 Boozri Rut riucuaree: 
—Janiyacuajaari niishiyani quia 
niyaca quia shaajanu nuhuaji, quiaari 
maninia miiquianu quia niyaca nucua. 
Janiyari niishiyajaniuhuaj, canaari quia 
niishishoo pueyani. Naajaa, quiaari quia 
que, quia nucua, quia jiya tiujiaarucuaa 
niyara quia pacusacari canaata quia 
quiniuria, quia niishishoo pueyaniqui. 
12 Naa quia miiniuucuatej, Pueyaso 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 157 
cuaara maninia miiria quiajaniya. 
Nojuajaari Camarnujuanaa, Israel pueya 
Pueyasojaariuhuaj. Nojuaja, quiaa quia 
jiyanora na jiyatecanuni. Nojuaja 
cuaara maninia miiria quiajaniya 
puetunu maninia quia miiniuucuajanaa. 
13 Rutri Booz riucuaree: 
—Quiaari pueyano maniniu quiria. 
Maninia rupaajinia quia sequenuucua 
janiya, quiaari coojia timioree. Quiaari 
quia paniniutia maninia rupaajinia cua 
sequeree. Naa quia miiniuucuatej, 
janiyari maja quenaaja juhua niquiriya
tu cuarta maajipohua quia 
seyajinijinioni. 
14 Panacari miaquenuusacari, Boozri 
Rut piirii. Naa na sequereeri: 
—Miji, quia cajishiijia. Pan quia riri. 
Nio cojitijiosano maneeca jereeca 
casaajinia quia shiniujiuri. Quia 
miaquere. 
Rutri cebada piyotanaa pueya 
shuriucua cajishii. Boozri shuquijiajau 
na niquitioree. Rutri maninia 
miaqueree, tooriiri. Na miaquenu 
nuhuaji, cureeriquiaajaari na miaquesa
no. 15 Na nuhuaji, Rutri poonijionu 
coteerohuacuhuaj. Poonijionaa nuhuaji 
tatuhuatariquiaa totetano cebada jaari. 
Jiyacaritij, Boozri nera poonijionaa 
pueya sequeree: 
—Niocua nocuaji curojore 
quenaajaaja. Maja puera na 
cariyonunucuaa. Cuno maaji cuaara nia 
morojotanucuaca tajiniaqueya 
reratetaara neraaja. Majaari na 
tenujutunu. 16 Naajuhuaj, niocua nia 
morosocoriquiano nia cacanucuajiniji 
totinijiatare neraaja. Cuaara nera na 
reratetaaraaja. Majaari na 
taajetetununoj. 
17 Rutri cebada reratetanuucua 
niniyaree cuno juuca Booz cuhuariquia
jinia. Na reratetasano jocuarohuari. 
Puetunu cuno juucajanaa na poonijiosa

Rut 2 

noori nera shanacusaaree. Veinte 
kilojiniji socua shiitianiyojua 
quiriquiaari na niiquia. 18 Rutri na casaa 
nitiaarohua. Tiacajinia quiaarohuari. Na 
tiuquishacariuhua tiajinia, neyaca 
nucua mashiquio niquitirii cuno juuca 
na reratesano cebadaari. Naajuhuaj, na 
miaquesanojiniji na racatasano 
muerajoreejaariuhuaj. Noemii na 
niquitiojoreeri. 19 Noemiiri na nequeso
taree: 
—¿Tee quia poonijioriquiaa quiarijia
ni? ¿Cana cuhuariquiajinia quia 
tamuetoreecuaa cuno queraatia 
cebadani? Cuno pueyano naa maninia 
miirii quiajaniyani, Pueyaso cuaara 
maninia miiria nojuaja. 
Rutri jiyacari na quiniaca sequeree 
cana cuhuariquiajinia na poonijioree 
cuno juucani. Noemii naa sequeree: 
—Cuno pueyano, janiya na cuhuari
quiajinia poonijioriquiaani, na sesa 
Booz. 

20 Noemiiri na riucuaree: 
—Pueyaso cuaara maninia miiria 

cuno pueyano. Nojuajaari capora, naa 
maninia na miiniuucua pajaniya. Cua 
niyaca jiiriatasacarijia, 
quiquiohuajaajanio, nojuajaari naa 
mininia canaa miijiojuajuhuanajaj. 
Cuno pueyanoori cua shaajasano cuna, 
naacuatej nojuajaari pa jiyano. Naa pa 
jiyano na quiniuucuatej, nojuajaari 
niishiyacuaja nojuajaari pa cojuana, 
pocuaji tacunajuhuaj. 

21 Rutri socua naa Noemii sequereequij: 
—Cuno pueyanoori naa cua sequeree
juhuaj, janiyacuana cuarta maajipohua 
na seya cojiri poonijionu na cuhuari
quiajiniani, cuaara puequeerajaatijia 
cebada carojotanu. 
mashiquio Rut riucuaree: 
Quiocuaqui quiarta maajipohua na seya 

22 Jiyacaritij, Noemiiri neyanu 
—Sanaunaa, maniniacuajaqui. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Rut 2 ,  3 
cojirijia quia poonijiosacari. Majaari 
tamasaca cuhuariquiajinia quianu 
paniniu poojijionuucua, pueya mariqui 
quia taajetereeri. 
23 Naacuatej, Rutri narta maajipohua 
Booz seya cojiquiaari poonijionu, 
cuaara tucuateequiaarijaatijia cebada, 
trigo carajotanu puetunujuanaa. Rutri 
maja na cartenu quijia neyaca nucua. 
Mashiquiopueeri mariyataa quitiujia. 
 

Booz jiyanooshacari Rutcua 

 3  1 Tamonu juuca Noemiiri Rut 

sequeree: 

—Janiya quiara pajenutaniya quia 
niyacaranoni, juhuajaniya shuquiriaatia 
quia quiniuria. 2 Quiarijia maninia cua 
tojiri. Pa jiyano Boozni, quiaacuajaari 
quiarta maajipohua na seyata 
poonijiorucuaani, nojuajaari quirijia 
niucua na cuhuariquiajinia quianutani
ya carajotasano cebada jocuanuucua tii. 
3 Quiarijia quia miiri cua sequesano. 
Coteenu quia nanare. Quiaari quia 
shanohua jaanutaja nanarohua. Quiocua 
quia toque maniniuqui cushirijuhuaj. 
Naa quia miiniu nuhuajitij, quiocua 
nocua quiaare. Quiocua coteenu na 
shanacuseejaara. Majaari senota nocua 
muetanu. Majaari na niquitionunoj. 
Quiocua na sashishiijiaara, cuaara 
miaqueera, cuaara ratuurajuhuaj. 
4 Quiocua na niquirijuhuaj tee na 
pojonutaniya na maquenurani. Quiaari 
jiyacari shusha nocua canujoree cutara. 
Quiocua na niohuacaacumaji na 
cuhuajaatiaque riatasee. Quiaari miji 
niyacurohua. Nojuajaari quia sequenu
taniya casaa quia miiniutianiyani. 

5 Rutri Noemii riucuaree: 
—Janiyacuaja puetunu quia sequesa
nojuanaa miiniutianiyani. 
6 Rutri Booz cuhuariquiajinia 
quiaquiaari taa na quiniaca sequequiaa
ri nojuacuajani. 7 Booz niishiyaquiniuu

158 
cua, nojuajaari juhuajaniya miaqueree, 
ratureejaariuhuaj. Shuquiriaatia 
quiriquiaari. Na nuhuaji, na jocuasano 
cebada payano shuriucua pojorohuari. 
Maquequeeri. Na nuhuaji, Rutri nocua 
canujumaa jacaria. Booz niohuaca 
riataseeri. Miji niyacurohuari. 
8 Shiyaqueya saniniuujia, Boozri 
niucuamaa. Na poonishacari 
shiriiquiriiri na niquishacari maajiiri na 
niohuacaacuma niyacuriquiaa. 9 Boozri 
na nequesotaree: 

—¿Canateja quiajaniyani? 
Maajiiri na riucuaree: 
—Janiyacuaja quia seru Rutni. Janiya 
quiocua niyareeni. Quiaacuajaari niishiya 
janiyari quia maajini cua shaajasano 
quiniuucua quia cuna. Naacuatej, quiaari 
jiyareta cua jiyano. Cua camiri. 
10 Boozri Rut sequeree: 
—Pueyaso cuaara miiria maninia 
quiajaniya. Naa quia miiniuucuatej, 
janiyari quiarijia maatia maninia 
niishiya cutarani. Cua cuna mashiquio 
quia quiniuucua, quiaari tojetaarucuaja
naa maninia quia cuaqueya cojuarucuaa 
saa quia jiyanoraja. ¿Canatuma quia 
tenujucanuni quiaa jaara quiarta 
mashaja niquiniu paniquianu, casamii
jiu, casamiriaca soj, naajaa? Majaari 
naa quia miiniu quiriucuaquij. Quiaari 
jiyareta saaja cucua saariucuaajaa 
rishimiacaniqui. 11 Naa quia miiniuucua 
quiarijiatej, maja puerenu. Puetunu cua 
tiacajinia quijiaca pueyajanaari niishiya, 
quiaari maninia miitiu. Naacuatej, 
janiyari quiara quia masesano 
miiniutianiyani. 12 Seetanujuanaa, 
janiyari quia shaajasano cunani. 
Saniniuujia, quiaari socua catecaji quia 
jiyano jiitiaa. Noojuajaari quia shaajasa
no cua cuna cama cutara. 13 Maja 
tacaaniu. Niyaja quia juhuaquere. 
Janiya tariqui pocoojonutaniya quia 
shaajasano camatani. Nojuaja jaara quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 159 
riniu paniri, cuaara quia riiria. Janiyari 
saniniuujia seetanujuanaa Pueyaso 
niquiara quia sequeyani, nojuaja jaara 
quia riniu paniyaquiri, janiyajanaari 
quia riniutianiya cutarani. Juhuajaniya 
quia maqueyare cuaara juhuaqueera. 
14 Cuno niucuajani, Rutri Booz niohua
caacuma maqueyaree. Ninishiquijia, 
Rutri jiyanohua tariquiicuaji saneree na 
cuhuaretaaquishacarijia. Boozcuajaari 
Rut sequequiaari, nojuajaari maja na 
paniniu quiriquiaa pueya niishiniuria 
Rut cuno niucua nocua quiriquiaa. 
15 Naacuatej, Boozri Rut sequeree: 
—Quia shiniquiaacuaji quia 

cuhuajaatiaque quia teetere. Cumaatia 
na casaca quia quiare. 
Rutri na toque jequeteree. Cumaatia 
na toque casaca quiariquiaari. Boozri 
ritia tii quiyoree socua cuarenta kilo 
tariucua jocuasano cebada jaa. Na 
nuhuaji Rut numueecuaji na niatareeri. 
Rutri tiacajinia na canujutaarohua. 
16 Rut tiuquishacariuhua neyaca nucua 
Noemiicua, Noemiiri na nequesotaree: 
—¿Taa quia miishaareeni, sanaunaa? 
Jiyacaritij, Rutri Noemii pohuataree 

taa Booz miirii maninia nojuajani. 
17 Rutri Noemii sequereejuhuaj: 
—Cojuata cua niquitioreeno puetunu 
nio cebadajanaari. Naa cua sequereeno, 
“¿Quiaatucua casaara juhuasu 
riujiyarohuani? Quiocua quenaaja nio 
tiuquitiasuhua quia quiniacaacua.” 
18 Noemiiri jiyacari naa Rut sequereequij: 
—Jaara naa quiritij sanaunaa, 
quiarijia quiocua quia shanacure taa na 
miiniutianiyajanojoni. Cuno pueyanoori 
maja na maquenu quiniutianiya cuaara 
jeecare puetunu na sequesanojaatijia. 
 

Booz camishacari Rut 

 4  1 Na nuhuaji cuno tenacarijia, 

Boozri tiaca tohuateyaji quiaquiaa
ri. Tii cajishiiri. Jiyacari quijiaca cuno 

Rut 3 ,  4 

pueyani, nojori jaara casaa sequenu 
paniquiaari puetunu pueya 
niishishocoriquianojanaa, nojoriiri tiaca 
tohuateyaji jiitiquiaari rerejonu, tii 
pocoojonura. Naa tii Booz cajishacaritij, 
jiyacari namitia tiuquiriquiaari Noemii 
shaajasano camajanaa. Boozri jiyacari 
naa na piirii: 
—Miji, niya quia cajishiijia. Niya cua 
tojishii. 
Noemii camaari nocua canujumaa. 
Cajishiiri. 2 Jiyacaritij, Boozri tiacajiniji
nio diez jiyaniijianucua piiriijuhuaj. 
Nojori sequereeri cuaara cajitiuuria, 
nojori pocoojosanojiniji cuno pojori 
tojiniuriajuhuaj. 3 Na masu cajitiushaca
ri, Boozri jiyacari naa coteeree Noemii 
cama sequenutej: 
—Cua tojiri. Quia cunatu Noemiini, 
quiari naataja tiuquiriohuacuaa Moab 
jiyajinijini, nojuajaari na noquiyaraja 
cuhuariquia niquitionu paniya na 
cumaneecara. Quiaari na shaajasano 
camajanaa cutara. Janiyari na cunanijia. 
Na camajanaa quia quiniuucua, quia 
jaara na masenu paniri, quia maserenoj. 
4 Socua cua tojiri. Maninia quia niishiri 
cutara nio. Quiaa jaara masenutaniya 
cuno cuhuariquia, quiarijiaja quia 
masere nio pueya niquiaraja, niya 
quiniaa tiaca jiyaniijianuvua niquiara
nio. Naa quia miiritij, shaajeno 
Elimeelec camajanaa quia quiniuucua. 
Quiaari seetanujuanaa na cuhuariquia 
maseriquianocuaja, na camajanaa quia 
quiniuucua. Saniniuujia, quiaa jaara na 
maseyaquiri, quiarijia cua tore. Quiaa 
jaara na maseyaquiri, quia niti saniniuu
jia janiyari cuno jiya maseriquianoni. 
Noemii shaajasano camaari naa Booz 
riucuareequij: 
—Jaa, na masenutaniyanijia. 
5 Jiyacaritij, Boozri maatia na sequeree: 
—Maninia cua tojiri. Quiaa jaara 
Noemii cuhuariquia masere quiara, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Rut 4 
quiocua neyanu mashiquio Rut 
camirijuhuaj. Cuno niyacoori Moab 
jiyajinijinio taatucuaja. Quiaa jaara naa 
miiritij, na shaajasano neyacaari maja 
na niyajetasaanu quiniutianiya na 
cuhuariquia cojuasaanuucua juhua na 
camaru quishacarijia. 
6 Noemii shaajasano cama tojishacari 
naa Booz sequesanotej, nojuajaari 
jiyacari naa sequeree Booztej: 
—Jaara naa quiritij, maja cua masenu 
quiniutianiya cuno cuhuariquia, janiya 
mariqui quiquiohuarano cua jiitiasano 
cua cuhuariquiaca cushitioreni. 
Naacuatej, nojuajaari naa Booz 
sequereequij: 
—Maja cua masenu 
quiniutianiyaquinioj. Janiyajanaacua
jaari quiarijia quia sequeyani, quia 
masere cutaranoj. 
7 Jiyacaritij, Israel jiyajinia quijiacaari 
tamaatia miiniu niishijiaca quijia. 
Nojoriiri naa miijiacatej; catecaji na 
jiyano jaara masenu paniyaquiquiaari 
noquiyara casaa mashiquiojiniji, 
tamasaca na jiyopueeri na maseja 
cutara. Jaara naa miiritij, na 
maseyaquiriquianoori na sapatu taco 
jocuaja. Noquiyara maseriquiano na 
niquitioriiri. Naa miitiujiacajaariuhuaj, 
pueyano jaara casaa niquitioree tamonu 
pueyano, puetunu pueyajanaa niishiniu
ria sapatu niquitiosanoori seetanujua
naa cuno casaa camaru quiniutianiya. 
8 Naa miiniu niishijiaca nojori quiniuu
cuatej, Noemii shaajasano camaari 
jiyacari na sapatu taco jocuaree. Booz 
na niquitioreeri. Jiyacari naa na 
sequereeri: 
—Janiyajanaacuaja quia panitiaa 
mashiquio Noemii cuhuariquia masenuni. 
9 Naacuatej, Boozri jiyacari naa 
sequeree tii nojori tojitiaano tiacajiniji
nio jiyaniijianucua, puetunu tii quiniaa 
pueyajanaanio. Naa nojori sequereeri: 

160 

—Cuarta pueyanaa puetunu 
niajaniyacuajaari quiarijia nishiya, 
janiyari Noemiijiniji maseya na 
cuhuariquiani. Cuno cuhuariquiaari na 
shaajasano neyaca Elimeelec cuhuari
quia quijia, shaajecono necohua 
Quilioon, Mahloon cuhuariquia 
quijiajaariuhuaj. 10 Quiarijianij, puetunu 
niajaniyajanaari niishiyajuhuaj, janiyari 
Moab jiyajinijinio taatu Rut riniutianiya 
cua niquiorani, neyaca shaajeno niti cua 
mueratenura mueya, cuhuariquia 
camaru quiriquiano. Cuno cuhuariquia 
cua masenuucua, Mahloon mashiquio 
cua caminiuucuajuhuaj, Mahloon 
sesaari niyajeyaquiriquiano. Na 
tiacajinijinio pueyari Mahloon 
niyajetaaquiriquianojuhuaj. Quiarijiani 
pueyanaa, puetunu niajaniyajanaari nio 
canaa miishanojiniji niishiya. 
11 Jiyacaritij, cuno Beleen tiacajinijinio 
jiyaniijianucua, tii quiniaa narta 
pueyajuhuaj, puetunu nojorijianaari naa 
mariyataa sequetureequij: 
—Taaquiriirinij, naacuaaquiniatejaj. 
Pa Pueyaso cuaara maninia miiria cuno 
maaji, quiaa na riyani. Nojuaja cuaara 
quiiria quiara juhua pa supuetana 
Raquelja, juhua Liianio. Puetunu 
pajaniyajanaanij, paari cuno caapiqui 
maajipohuacuajinio caneno pueyani. 
Quiajaniya saniniuujia, Booznaa, 
canaari quia panitiaacujua parta pueya 
tojishano pueyano quia quiniuria niya 
pa Beleen tiacajiniani, Efrata 
tiacatuhua. 12 Pa Jiyaniijia Pueyaso 
cuaara queraatia quia muetuteera cuno 
maajiicua. Quia niquiohua cuaara 
quiiria jiyanohua queraraqui, naatej, taa 
pa supuetana Judaa niyanu Fares 
muetuquiaari queraatiacuaani. Pueya 
nucuaari Tamar quijia. 
13 Boozri naa camiquiaari Ruttej. Na 
canuquiaariiri. Pueyasoori Rut panitia
quiaari na manajenura. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Pa Pueyaso pa timitiare. Nojuacuajaari 

161 
Manajequiaariiri. Cayaniyojua rareeri. 
14 Naacuatej, narta maajipohuari naa 
sequetujua Noemiitij: 
quia jiyateree jinianuraca quia quiniuria 
quiarijia. Nojuajaari quia cojuariquiano 
quia jiyanishishacari. Seetanujuanaa 
supuetana Israelcuajinio caneno pueya 
tojishano pueyanora jiyateriquia puera quia 
jinianunij. 15 Nojuajaari quioojia 
cajitiriquiano, quia motajashishacari quia 
cojuariquianojaariuhuaj. Nojuajaari 
jiyanohua quia panijia quia niyanu 
mashiquio muetusano quiara. Quiaa jaara 
siete niquiohuaraca quiriquia, najaa, quia 
niyanu mashiquioori jiyanohua socua 
maninia quiara. 
16 Jiyanohua na timiniutia Noemiiri 
mueya pasee. Na catucumara na 
niareeri. Na canashitishocoriquiano na 

Rut 4 

paquiaariiri. 17 Naa Noemii 
canashitiniuucua mueyatej, na 
shuriucua quiniaa narta maajipohuari 
naacua sequetujua Noemiitij: 
—Noemiiqui cayaniyojua rarucuaa. 
Maajipohuari naacua mueya 
jiyaniquitiuriiquij Obed. Nojuajaari Isaii 
quecuaja, supuetana David jiyasojuhuaj. 
 

Camarnurano David  
supuetanaa sesaca 

18 Puetunu nio pojorijianaari supueta
na niquiohua Farescuajinio caneno 
pueya: Faresri Hezroon que quijia. 
19 Hezroonri Ram que quijia. Ramri 
Aminadab que. 20 Aminadabri Nahasoon 
que, Nahasoonri Salmoon que. 21 Quiari
jia saniniuujia Salmoonri Booz que. 
Boozri Obed que. 22 Obedri Jesee que. 
Jeseeri supuetana David queja.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

1 SAMUEL 

Coteenujuanaa Naajiosano Samueljiniji 

 

 

 
 

Pueyaso jiyapueratesacari  

niyajaru Ana 

 1  1 Supuetana Efraiin niquiohuacuajinio 

caneno pueya jiya 

tuhuananuhuajiniani, tii quijiaari Ramaa 
jiyanishano tiaca. Tii cuno tiacajinia 
quijiaari Zufcuajinio muetano pueyano. Na 
sesaari Elcana quijia. Elcana queeri 
Jeroham jiyanishano niyanu quijia. 
Saniniuujia, Elihuuri Jeroham que quijia, 
Elcana jiyaso. Naajuhuaj, Tohuuri Elihuu 
que quijia. Sufri Tohu que quijia. Puetunu 
nio pojorijianaari supuetana Efraiin 
niquiohuacuajinio caneno pueya. 
2 Elcanaari querajaa niquiocohuaraca 
quijia. Niquiriyatuuri Ana quiriquiase. 
Tamonuuri Penina jiyanishano quiriquiase. 
Peninaari niquiohuaraca quijia cutara. Ana 
saniniuujia, nojuajaari niquiohuaju quijia. 
3 Puetunu marijiarajanaa, Elcanaari na tiaca 
Ramaajiniji quiaja Siloo tiacajinia tii 
Pueyaso na maniniuhuaqueetanura. Tii na 
seya nanaca shootejajaariuhuaj cumaacara
ca quijia na Pueyasora. Cuno Siloo 
tiacajiniani, pueyacuara Pueyaso secojojua 
Eliiri quijia. Nojuajaari querajaa niquiohua
raca; Ofni, tarajanu Fineesjaajanio. Cuno 
pojoriiri pueyacuara Pueyaso secojonaa 
quijiajuhuaj cuno tiacajinia. 
4 Elcanaari na seya nanaca shoote
quiaari Pueyasorano. Na nuhuaji tiijia 

cuno shu miaquenuujua Pueyaso 
tacojiiri. Nojuajaari necocua Penina, 
necohua mashiquiori, necojori serotaja 
cuno shu tama nojori 
miaquesocoriquianojaaja. 5 Saniniuujia 
neco Ana niquitiojua socua na maniniu
cuasano shuuri. Elcanaari naa maninia 
miijia neco Anatej, jiyanohua na 
paniniuucua neco, naajaa Pueyasojua
naacuajaari Ana jiyatequiaari 
niyajarura. 6 Naacuatej, Peninaari 
neyacaacua juaajia Ana. Peninaari 
puera jiyareta Ana jiquioco sequejojua, 
na rerequetejajaariuhuaj. Naa Ana 
cararajojuaari niyajarura Pueyaso 
jiyatenuucua nartucuana. 
7 Naa puetunu marijiarajanaa nojori 
quiasacari Pueyaso secojojua tiacotej, 
Peninaari saaja naa Ana 
macaatijiojuajuhuanajaj. Anaari naacua 
nujuquejojuatej. Majaari na miaquenu 
quijia. 8 Naa Ana macuhuajesacaritij, 
neyaca Elcanaari naacua naa na 
sequejatej: 
quia taraajetaanij naa quia 
miaqueyaquiniuriatej? Quioojia quia 
cajitiri. ¿Janiyatee maja socua maninia 
quiara diez muerasujinijini? 
tiacajinia, miaquenu nuhuaji, nojuajaari 
sanequiaari. Jiyacaritij, pueyacuara 

—¿Casaa quia nujuquetaanij? ¿Casaa 

9 Tamacari Ana quishacari Siloo 

162 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 163 
secojona Eliiri Pueyaso secojojua tia 
tohuateyaji cajiriquiaa na cajitiujinia. 
10 Anaari nujuqueriquiaa juaatia na 
quiniuucua noojiajinia pueyaracaanu. 
Naacua Pueyaso coteeree masenuuri. 
11 Naa Pueyaso sequereeri: “Puetunu 
cumaacaracajanaa Camarnu Pueyaso
naa, quiaa jaara cucua taraajere, 
quenaaja cua jiyapueraterecuarajaj. 
Quiaa jaara quiarijia naa cua sequesano 
miiri, quiria, janiyari naacua 
timiriquianoni. Naajuhuaj, janiya jaara 
cayaniyojua mueratereni, janiyari 
quiarano na niquitioriquianoni pueyara
caanu quia jiyaraajia na quiniuria. 
Seetanujuanaa na niishishaanura 
quiyanuuri quiarano cua niquitiosano, 
naacuatej na nacaari tojetaarucuajanaa 
tuquesoo quiriquiano.” 
12 Puera Ana tarishiniuucua Pueyaso 
na masesacari, Eliiri na shootiariquiaa 
sanaa na rupaa na majacutesacari. 
13 Naa Ana secojosacaritij, nojuajaari 
seetanujuanaa Pueyaso maseriquiaa 
noojiajinia. Naacuatej, majaari na 
tojishaanu quiriquiaa. Saa na rupaajaari 
majacuriquiaa. Eliiri naacua 
jiyaniriiquiji puera vino na ratunuucua 
moseya naasucua. 14 Cunora naa na 
sequereeri: 
—¿Taacari naa sacuaraatia quia 
rarujunu quia cartenutaniyarinij? 
Cunojuanaacua vino quia ratunu quiri, 
majaari socua na caminiuhua ratunu 
saajuhuaj. 
Anaari saaja naa Elii riucuareequij: 
15 —Quiaa najuhuana pa 
timioneyaquij, jiyaniijianaa. ¿Janiyatee 
vino ratuyajaarani? Maja 
najatunacuhua cua ratununi. Cua 
sequejosaanuucua cua juaaquiaca 
nujuquetaa Pueyaso 
cariquimiajijuhuanijia. 16 Majaari cua 
jiyaniniu janiyari cua mosenura 
rarujurucuani. Maja. Cua tacaaniuucua, 

1 Samuel 1 

cua taraajenuucua Pueyaso secojori
quiaa pueyaracaanujuhuanijia. 

17 Eliiri Ana riucuaree: 
—Juhuajaniya quia quiaarohua. Pa 
supuetana Israel Pueyaso cuaara quia 
masesano miiria quiara. 
18 Anaari na riucuaree: 
—¡Paacaraasho! 
Anaari na nishacoji riujiyarohua. 
Juhuajaniya miaquesuhua cutaraari. 
Cuno nuhuaji cutara, majaari socua na 
taraajenu quiquiaari. 
19 Cuno tariqui saniniuujia, nojoriiri 
shusha juhuaquesacari sanetaquiaari 
Pueyaso maniniuhuaqueetanuucua 
secojonuujua tiajinia. Na nuhuaji 
panaatia quiojiyarohua nojori Ramaa 
tiacajiniohua cutaraari. Jiyacaritij, 
Elcanaari neco Ana canuquiaari. 
Pueyasoori Ana masesano 
niishiriquiaajaa secojonuujua tiajinia 
Ana sequesano nojuaja. 20 Anaari naacua 
manajequiaaritij. Na ranu juuca jaara 
tari quiquiaari, caya raquiaariiri. Na 
jiyaniquiriiri Samuel. Naa na 
jiyaniquiriiri tama na sequenuucuajaaja, 
“nioori Pueyaso cua masesano.” 
21 Elcanaari socua pacutequiaariuhua 
quianu Siloo tiacajinia necocuata puetunu 
necohuatajaajanio. Nojuajaari puetunu 
marijiarajanaa naa quiajajuhuanatej tii 
Pueyaso na secojonura, na seya puecoosaa
nura Pueyasoocuarajuhuaj. 22 Ana cutaraari 
maja na quianu quiyaree. Nojuajaari naa 
neyaca sequereequij: 
—Mueya shipiyatareera coteenu. 
Janiyacua tariucua shipiyateja na 
jiyataariquia Pueyasorano cua niquitio
socoriquianoni. Quiyanuuri naacua 
Pueyaso secojojua tiaco quiriquiano 
pueyaracaanutej. 
23 Neyaca Elcanaari naa Ana 
riucuareequij: 
—Naa quia miiriqui taa quia niishirio
joree miiniucuajani. Mueya quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 1,  3,  4,   7 
canashitirijaaraqui, quiocuaqui tariucua 
shipiyateja jiyataariquianoj. Naa quia 
miiniuucuatej, Pueyaso cuaara na 
sequesano quiajaniya tohuateyara 
puera. 
Anaari neyanu canashitiquiaari 
cuaara na shipiyataquiaarijaatijiaj. 
24 Tariucua shipiyateja mueya quishaca
ri, mueyari juhuanojuaja naatujua 
quiriquiaajaa. Anaari naajaa neyanu 
jiyataquiaari Siloo tiacajinia, Pueyaso 
secojojua tiajinia na niasacoriquiano. 
Anaari jiuujianaraca na seru juunu 
macujuashiya jiyataquiaari, niquiriu 
trigo cashojuajuhuaj, niquiquio 
shoquejinia mishinishano vino caacanio. 
25 Jiyacaritij, nojori reratenu nuhuaji 
Pueyasora majiriuutiasocoriquiano 
juunu macujuashi nanaca, jiyacari Elii 
niquitioturee mueyari. 26 Anaari jiyacari 
naa Elii sequereequij: 
—Cua jiyaniijianaa, cua jiyanoori. 
Quiaaqui jiiriataajaa. ¿Quiaatee noo 
niishiyaquij? Janiyacuajaari noo 
maajini, niya jiyareta quia shuriucua 
Pueyaso secojonotej. 27 Janiyari jiyacari 
Pueyaso masecanuni nojuaja cuaara cua 
muetuteera. Nojuajaari cua masesano 
cua niquitiocanuni. Nojuajaari niocuaja, 
quiyanuniyojuani. 28 Quiarijia janiyaja
naa saniniuujia, janiyari Pueyasora tari 
na jiyatereequinioj. Na rishishacarijia, 
nojuajaari saa Pueyasoraja quiriquiano. 
Eliiri jiyacari Pueyaso timitiaree. 
Cunora Pueyaso niquiara mojoquetaree
ri. Na jiniji rupueteree jiyocuaari. 
 
Pueyasoori Samuel naacujua 

 3  19 Samuelri maashiquiaari. 

Pueyasoori na naacujua. Pueyasoori 
Samuelra tohuateyaquiaari puetunu 
nerano na sequesanojanaa. 20 Naacuatej, 
puetunu Israel pueyajanaari Dan 
jiyanishano tiacajinijinio, Beerseba 
jiyanishano tiacajinijiniojuhuaj, 

164 

puetunu cuno tiaca tajiniacoma 
quijiacanio maatia niishiquiaari Samuel
ri seetanujuanaa Pueyaso sequesano 
caminiujiunia nojoriria. 21 Pueyasoori 
naa Siloo tiacajinia mueranacujujua 
Samuelcuatej, pueyarano na sequenu 
panishano na tonura Samuel. 

 4  1 Na nuhuaji, Samuelri saniniuujia 

puetunu narta Israel pueyarajanaa 

caminiujiujia Pueyaso sequesano 
nojuaja. 
 

Filisteocuaca shooshacari  

Israel pueya 

Jiyacaritij, Filisteocuacaari coquetoo
quiaari Israel pueya na miaquejonura. 
Israel pueyari na tiacajiniji quiojoquiaa
ri na naacuneetoosaqui na miaquetoo
nura. Naacuatej, Israel pueyari 
Eben-eezer jiyanishanojinia 
tiuquitiushii. Filisteocuaca saniniuujia, 
nojoriiri Afec jiyanishanojinia 
tiuquitiushiiquiujia. 2 Jiyaritij, cuno 
pojoriiri miaquetooree. Filisteocuacaari 
Israel pueya shoorii saaja. Cuno 
Filisteocuacaari cuatro mil Israel pueya 
puecooturee. 
 

Samuel quishacari narta  

Israel pueya jiitiana 

 7  3 Samuelri naacua puetunu narta 

Israel pueya sequequiaari naatej: 
—Pueyanaa, niaa jaara Pueyasoocua 
jiriquioterohua nioojia seetanujuanaa 
nia paniniutia nojuaja, nia tiacoji 
quiarijia nia quejoore cuno jeecojosano 
taucuaca pueyasohuani, juhua Astartee 
niquishano pueyasohuanio. Niaa jaara 
naa miiritij, Pueyasoori maja tari na 
shanacunu quiniutianiya cuno 
Filisteocuaca miitianura niajaniya. 
15 Samuelri narta Israel pueya jiitiana 
quiquiaari pueyaracaanu, cuaara 
shaajequiaarijaatijia. 16 Naa narta pueya 
jiitiana Samuel quishacaritij, nojuajaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 165 
puetunu marijiarajanaa Betel tiacajinia, 
Guilgal tiacajinia, Mizpaa tiacajinia 
quiaja pueya na jeecatootenuucua. 
17 Naa cuno jiuujianaraca tiacajinia na 
rucuanenu nuhuajitij, na nuhuaji tiji 
tacatejohua tama na Ramaa 
tiacajiniohuajaarijia. Samuelri cuno 
Ramaa tiacajinia tama na muetacajaaja 
jiitiaja. Tiji jiitiaja puetunu cuno narta 
Israel pueyajanaari. Samuelri cuno na 
quijia tiacajinia Pueyasora seya na 
catijiajara juhuacuquiaarijuhuaj. 
 

Israel pueya panishacari camarnu 

nojori jiitiariquiano 

 8  1 Tariucua saaquiano Samuel 

quishacari, nojuajaari querajaa 

necohua jiyatequiaari narta Israel pueya 
jiitiana nojori quiniuria. 3 Saniniuujia, 
nojoriiri sacuaraatia miijiojuaca 
quiquiaari narta pueya casamiicua 
jiaatiajaca nojori quiniuucua. Nojoriiri 
tojetaarucuajanaa tamaatia quijiaca 
quiquiaari na que Samueljiniji. 4 Jiyaca
ritij, puetunu Israel pueyajinijinio 
jiyaniijianucuajanaari rerejoquiaari. Na 
nuhuaji, puetunu nojorijianaari 
Samuelcua quiojoquiaari na Ramaa 
tiacajinia tii nojori pocoojonura nata. 
Puetunu cuno jiyaniijianucuajanaa 
tiuquijiosacari Samuelcua, naa na 
sequetureeri: 
puera juusucua. Majaari quia quiniutiaja 
quia quiniu. Canaa jiitiariquiano quia 
jiyatesano cuno querajaa quia niquiohuani, 
nojoriiri maja maninia na miijionu juhua 
quiajaniyaja. Naacuatej, quia pajere 
tamonu pueyano canaa camarnu quiriquia
no cutara. Cunoori maja jiyajeneta, taa 
tamonu jiyacajinia quijiaca jiitiaa tama 
nojori camarnucuaanij. 
6 Naa Israel pueya jiyaniijianucua 
masenuucua nojori camaruranotej, 
Samuelri juaarii. Jiyacari Pueyaso 

5 —Samuelnaa, quiaari tojetaarucuajanaa 

1 Samuel 7 – 10 

secojoreeri. 7 Pueyasoori naa Samuel 
riucuareequij: 
—Pueyara quia miiri nojori panisha
no. Majaari jiyaniniu nojoriiri quia 
ruuretaa. Cua ruuretatiuyano sajara 
cutara, maja nojori camarnu cua 
quiniuria. 8 Nojoriiri naa sacuaraatia 
miijiacajuhuanajaj. Egiptojiniji nojori 
cua jaatianujiniji, nojoriiri cua 
carteturucuaaquij, tama nojori pueyaso
huara na jiyatetusanojaaja na 
secojonuunura. Nojoriiri quiarijia naa 
quia miitiuyajuhuaj. 9 Naacuatej 
Samuelnaa, pueyara quia miiri nojori 
masesano quiajaniya. Quiocua coteenu 
nojori nacasure maatia, juhuataja nojori 
niishiniuria, nojori camarnuuri nojori 
miitiariquiano nojori na jiitiasacari. 
 

Sauul jiyanishano 

naacuneetoosacari Samuelta 

 9  15 Pueyasoori juhuataja Samuel 

numootequiaari Sauul jiyanishano 
tariqui niniutianiya nocua. 17 Naacuatej 
Samuel jaara Sauul niquiquiaari, 
Pueyasoori Samuel sequeree: 
—Nojuacuajaari cuno pueyano 
canajiniji cua sequeriquiaacuaa 
quiajaniyacuajani. Nojuajaari cua 
saquiriojosano Israel pueya camarnu 
quiriquiano. 
 

Samuel jiyatesacari Sauul Israel 
pueya camarnu na quiniuria 

 10  1 Samuelri jiyacari shiyocua 

pataree. Sauul nacaacoji na 

totareeri. Na nujuureeri. Naa na 
sequereeri: 
—Pueyasoori quiarijia quia jiyateree 
na saquiriojosano Israel pueya camarnu 
quia quiniuria. Quiaari nojori 
puerojoriquiano nia shocua quijiaca nia 
paraa miaquejonuucua. Quiaa jaara naa 
miiritij, niaari panaatia quiriquiano na 
nuhuaji. Saniniuujia, seetanujuanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 10 
quia niishiniuria Pueyasoori quiarijia 
quia jiyateree na saquiriojosano pueya 
camarnu quia quiniuria, quiaari 
naacunujusaanutaniya. 2 Naacuatej 
niiquiji quia quiasacariuhua quiaari 
querajaa pueya naacunutaniya Selsa 
tiacajinia supuetana Raquel jama 
shuriucua. Cunoori supuetana 
Benjamiincuajinio caneno pueya 
jiyajinia. Nojoriiri naa quia 
sequenutaniyaquij: “Canaacuaja tari 
riuriataquerohua quia pajesano 
burrohuani. Quia quecuaja tari noojia 
cajitiriohua. Saniniuujia niaacua 
tacayano cutara. ¿Casaacuatena quia 
tarishiyanij?” 3 Socua na tacoji, Tabor 
tuhuananujiniji nujuaja naana carini, 
quiaari tii naacunutaniya jiuujianaraca 
pueya. Nojoriiri Betel tiacajinia quiojiya 
tii Pueyaso na secojotunura. Niquiriyatu 
nojorijinijinioori jiuujianaraca chivo 
niquiohua poya. Tamonuuri jiuujianara
ca pan poyajuhuaj. Tamonuuri 
shoquejinia mishinishano vino caaca 
nitiaacujua. 4 Cuno pojori jaara niquitiu
ri quiajaniya, quia 
saruhuataturiquianoori. Jiyacari quia 
niquitiotunutaniya querajaa panri. 
Quiocua na maserenoj. Majaari na 
ruuretanu. 5 Na nuhuaji quiaari Pueyaso 
quijia tiacajinia tiuquiniutianiya tee 
Filisteocuaca soldadohua maanu 
quiyacuajani. Cuno tiacajinia quia 
tiuquishacari, quiaari Pueyaso sequenu 
panishano caminiujiunia maanu 
naacunutaniya secojojua tiajiniji 
rosetohuano. Nojoriiri juhua saseenuta 
Pueyaso sequenu panishano caminiujiu
niutianiya Pueyaso Sohuanu cumaqui
shacari nojori. Nojori puetariquianoori 
salterio taquinionaa, pandero piitianaa, 
naajua jonenunaajuhuaj, arpa 
taquinionaanio. 6 Jiyacaritij, Pueyaso 
Sohuanuuri quiocua niniutianiya. 
Quiaari naacua saseenutaniyaquij. 

166 
Quiaari jiyacari juhua nojorijia Pueyaso 
sequenu panishano 
caminiujiuniutianiyajuhuaj. Jiyacaritij, 
quia niishitiajaari jatanishaanutaniya. 
7 Naa quiarijia cua sequesano jaara 
quiara tohuatere, quiocua maninia miiri 
taa quia miiniu paniyacuajanij. 
Pueyasocuajaari quiata quiya. 8 Cuno 
nuhuaji, quiocua cua puetaare Guilgal 
tiacajinia. Janiyari na nuhuaji tii quia 
coquenutaniyani cua quiasacari 
Pueyasora seya catijianuucua. Noo seya 
cua catijianurajuhuaj, pueya niquitiojo
sano sesa na miitiushanoocuara 
puecoosocoriquianotej. Quiocua tii 
quishii cucuaji siete juuca, janiya 
cuaara quiocua tiuquishiijaatijiaj. 
Janiya jaara quiocua tiuquishiini, 
janiyari jiyacari quia sequeriquianoni 
casaa quia miiniutianiyanij. 
9 Sauul rupatesacari Samueljiniji na 
quianuhuara, Pueyasoori jiyacarijia 
noojia jatanirii. Cuno juucajanij, 
puetunujuanaari Sauulra tohuatequiaari 
taa Samuel sequequiaari nojuacuajani. 
10 Naacuatej, Sauul jaara tiuquishii
quiaari Gabaa tiacajinia na jiyaraajiata, 
Pueyaso sequenu panishano caminiujiu
nia pueya maanuuri na naacuturee. 
Cuno pojoriiri Pueyaso Sohuanu 
saseetesano quiriquiaa. Jiyacaritij, 
Pueyaso Sohuanuuri Sauulcua niquiaari. 
Sauulri naacua saseequeequij. Naacua 
Pueyaso sequenu panishano 
caminiujiuriijaariuhuaj. 11 Naacuatej, 
Sauul niishijiaca pueya niquishacari naa 
Sauul caminiujiyano Pueyaso sequenu 
panishano jaarajaaja Pueyaso sequenu 
panishano caminiujiuniaa pueyatatej, 
tama nojorijiaarijia naa sequetooquiaa
ri: 
tojetareecuaani? ¿Sauulteeri jaarajaaja 
Pueyaso sequenu panishano 
caminiujiuniajaniuhuaj? 

—¿Casaa Cis jiyanishano niyanu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 167 

12 Tamonuuri naa niyacutereejuhuaj. 
Naa sequereeri: 
—¿Taquiya niishishoo nojori que? 
Naacuatej nio sequesanoori quiarijia 
naa supueree pueratej: “¿Sauulteeri 
Pueyaso sequenu panishano caminiujiu
niajuhuaj?” 
13 Sauul saseenu tajiyatenu nuhuaji, 
nojuajaari Pueyaso sequenu panishano 
caminiujiuniu tarnitiaree. Quiaarohuari. 
Na tiajinia tiuquishuhuari. 14 Na camaari 
naa nequesotaree Sauul na 
jiyaraajiataja: 
—¿Tee nia quiaarucuaani? 
Sauulri na riucuaree: 
—Canaa tashuquioono burro pajenuu
cua quiaarucuaani. Canaa na 
riuriataqueyaquishacari, canaari Samuel 
nequesotanuucua tajitiamacuaa socuani. 
15 Na camaari naa Sauul riucuareequij: 
—¿Taa Samuel sequeree 
niajaniyarinij? Quenaaja cua pohuatare
ja. 
16 Sauulri na cama riucuaree: 
—Samuelcuajaari seetanujuanaa 
canaa sequerucuaa canaa pajesano 
burrohuacuaja tari 
riuriataquesaarohuacuaa. 
Saniniuujia, Sauul cutaraari maja na 
cama na pohuatanu quirii Samuel 
sequesano nojuaja, nojuajaari tariucua 
camarnurano saquiriojosano quiriquiaa. 
17 Na nuhuaji, Samuelri puetunu Israel 
pueyajanaa masuuquiaari Mizpaa 
jiyanishano jiyaconaja tuhuananuucua 
nojori rerejonura tii nojori maniniuhua
queetanura Pueyaso. 18 Samuelri tii 
rerejono pueya sequequiaari naatej: 
—Pa supuetana Israel Pueyasocuajaari 
naa sequeyaquij cuarta Israel pueyanaa: 
“Janiyacuajaari nia paraa taucuaca 
Egipto jiyajinijinio nia jaatianoni. Naa 
cua miiniuucua niajaniyatej, janiyari 
Egiptojinijinio taucuacaacuaji naquiya 
nia miitiasaanujiniji nia mashiquinioni. 

1 Samuel 10 

Naajuhuaj janiyari tamasaca jiyajinia 
quijiaca nia paracaajiaca taucuacaacuaji 
nia cojuanojaniuhuaj.” 19 Quiarijia 
saniniuujia, niaari pa Pueyasojuanaa 
samiritiareecujua, noo cantecuaja 
taraatia naquiya nia miishaanujiniji 
niaacua taraajenoni. Naacuatej, niaari 
tari na shocoteree nia masenuucua nia 
camarnurano cuaara jiyatesaaria tama 
nia jiitiariquianojuaaja. Quiarijianij, 
puetunu doce Israel niquiohua 
maanuucuajinio caneno pueyajanaa 
cuaara rerejoora niya Pueyaso niquiara. 
Maninia nia raquitiijiore, na niishishaa
nura cana niquiohuacuajinio caneno 
pueyateja niajaniyani. 
20 Jiyacaritij, Samuelri puetunu 
supuetana Israelcuajinio caneno 
maapuejanaa sequeree nocua nojori 
cateconunura. Samuelri jiyacari saajia 
naajiosano saquitinirii maninia na 
niishishaanura teyano supuetana Israel 
niquiohua maapuejinijinioteja camarnu
ra saquiriojosaanutaniyani. Saajia 
naajioori saaja supuetana Benjamiin 
manuucuara tacatesee. 21 Samuelri 
naacua supuetana Benjamiin niquiohua
cuajinio caneno pueya sequeree saa jiya 
nojorijia rerejonura. Samuelri saajia 
saquitiniriohuacuhuaj. Saajiaari 
supuetana Matri jiyanishano 
niquiohuacua tacatesee. Saajiaari 
saquitinishaarohuacuhua. Matri jinianu 
Sauulcua tacateseeri, Quis 
niyanuucuatuhuaj. Naacua 
niishishareeri Quis niyanu Sauulqui 
camarnu quiriquiano. Sauulri naacua 
tiijia ritia pajesaareequij. Majaari tii na 
quiniu quiriquiaa. 22 Samuelri naacua 
Pueyaso nequesotareequij Sauultee tii 
tari nojori tajinia quiriquiaajuhuaj. 
Pueyasoori ritia Samuel toree, 
Sauulcuajaari tari tii quiriquiaacuaja. 
Tiijia casami tajinia jamaariquiaari. 
23 Pueyari nocua netucuatuquee. Na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 10 ,  13,   15 
jamaashaquiji na tohuatetuseeri. Sauul 
jaara pueya tacoji nujuatesaaquiaari 
puetunu narta pueyajanaa niishiniuria 
nojuaja, puetunu nojorijinijiniojuanaari 
saaja Sauul numueecuaji pueetacojua. 
24 Samuelri puetunu tii quiniaajanaa 
nequesotaree: 
—¿Niaatee nia camarnurano Pueyaso 
saquiriojosano niquirii tari? ¡Puetunu 
Israel pueyajinijiniojuanaanij, majaari 
quenaaja tamonu quiniu juhua nojuaja! 
Puetunu tii quiniaa narta pueyajanaari 
jatiqui mariyataa naa na jaacatatureequij: 
—¡Nojuaja cuaara pueyaracaanu pa 
camarnu quiiriaqui! 
25 Jiyacarijiatej, Samuelri pueya 
toquiaari taa camarnu miiniutianiyani 
nojori na jiitiasacari. Pueya na 
numootesano naajiotaree naajioneeji
niaari. Na nuhuaji cuno naajio 
niataquiaari Pueyaso secojojua tiajiniaa
ri. Naa na miiniu nuhuajitij, Samuelri 
puetunu pueyajanaa sequequiaari nojori 
cuaara quiojohuara na tiajiniohua. 
26 Jiyacaritij, Sauulri na tiajinia 
quiacuhuajuhuaj Guibeaa tiacajinia. 
Pueyasoori jiyacari noojiaqueya 
cumamaaca pueya jiuujiajinia toree, 
nojori cojiniuria Sauul. 27 Saniniuujia 
rimiaacatujuriiri naa sequeturee 
Sauultej nojuaja na samiritiatunuucua: 
—¿Jiyanoquinio naasucuate pocuaji 
tacuna? ¡Shij! 
Naa na samiritiatunuucua Samueltej, 
cuno pojoriiri maja quenaaja na 
casaajiniji na ritiuniu quiquiaari Sauul 
na niquitiotusocoriquiano. Sauulri saaja 
sanaa nojori tojiriquiaa. 
 

Camarnu Sauul miishacari mosaatia 

Secaja pohuatasano  

1 Samuel 13.5-10 

 13  [Tamacari, Filisteocuacaari 

Israel pueya miaquetoonu 

miananajoriquiaa. Nojoriiri jiyanohua 

168 

queraatia miaquetoojonaa quiquiaari. 
Samuelri tari Sauul sequequiaari na 
sashiniuria Samuel cuaara juyaca 
catijiaara Pueyasora Pueyaso naacunura 
Israel pueya. Samuel tarishishacari, 
majaari Sauul sashiniu quiquiaari. 
Puereree. Naacuatej nojuajaari juyaca 
catijiaree juhua pueyacuara secojona na 
jiyatesacari tama na cuaqueyajaaja. 
Jiyacaritij Samuel tiuquirii. Sauulri na 
saruhuataree juhuajaniya.] 
13 Samuelri Sauul riucuaree: 
—Cuno naa quia miishanoniquitij, 
cunoori juhua moseeca miishano. Quiaa 
jaara Pueyaso sequesano miiriucuaa taa 
na sequerucuaa quia miiniuriacuajanij, 
Pueyaso maara quia jiyatere seetanujua
naa Israel pueya camarnu quia 
quiniuria pueyaracaanu. 14 Quiarijia 
saniniuujia, camarnu quia quiniuuri 
maja pueyaracaanurano. Pueyasoori na 
maniniucuasano pueyano pajenutaniya 
na jiyatenura camarnu quia niti, na 
saquiriojosano Israel pueya jiitiariquia
no cutara. Pueyasoori naa quia 
miiniutianiyaquij quia tojiyaquiniuucua 
na sequesano quiajaniya. 
15 Jiyacaritij, Samuelri Guilgal 
tiacajiniji quiacuhua. Pueya raquiiri 
Sauulta quiojoquiaari saniniuujia, nojori 
paraa Filisteocuacata nojori miaquetoo
jonura. Guilgal tiacajinijini, nojoriiri 
supuetana Benjamiin niquiohuacuajinio 
caneno pueya Guibeaa tiacajinia 
tiuquiijioseequiaari. 
 

Pueyaso samiritiasacari Sauul maja 

camarnu na quiniuria 

pueyaracaanu 

 15  1 Tamonu juuca, Samuelri naa 

sequequiaari Sauultej: 

—Pueyasoori quiocua cua 
jiyarocanuni na saquiriojosano parta 
Israel pueya camarnura cua jiyatenura 
quiajaniya. Naacuatej, quiarijia quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 4 Sauul quishacari Tailam tiacajinia, 

169 
tojiri nio na sequesano. 2 Cumaacaraca 
quijia Pueyasojuanaari naa quia 
sequeyaquij: “Janiyari Amaleccuajinio 
caneno cuno taucuaca saniniutianiyani. 
Nojoricuajaari Egipto jiyajiniji nia 
quiasacari nia ritiano, maja na jiyacuma 
nia tajiniuria. 3 Naa nojori miiniuucua
tej, quiarija nojori quia tiuquitiare 
saniniuujia. Nocua nojori puecare 
tojetaarucuajanaa. Majaari na 
jiuujiaaniunioj. Quia puecoore canuu 
maajipohua, muerasu, shusha 
roonacajuhuaj. Quiocua nojori seya 
puecoorejuhuaj, juyaca, borreecohua, 
camellohuajuhuaj, nojori 
burrohuajaajanio.” 
na serojosocoriquiano na pueya 
piiquiaariiri. Na serojonu nuhuaji, tama 
na pueyajaarijia doscientos mil canuu 
quiriquiaa. Supuetana Judaa niquiohua
cuajinio caneno pueyari diez mil canuu 
quiriquiaajuhuaj. 5 Naa Sauul miiniu 
nuhuajitij, Amaleccuajinio caneno 
taucuaca tiacajinia quiatuquiaariiri. Tii 
na tiuquishacari, cuno nojori paraa moo 
shuriuquioco jamaatiuquiaariiri. 
6 Quenita jiyanishano taucuacaari 
Amalec tiacajinia quijiacajuhuaj. 
Supuetana Moisees niquiocua que 
niquiohuacuajinio caneno quijiaari nio 
Quenita taucuacani. Naacuatej, Sauulri 
nojoriicua taraajequiaari. Naa nojori 
sequequiaariiri: “¡Niiquiji nia mashiri! 
Nio Amaleccuajinio caneno taucuaca 
tiacajiniji nia quiojore, janiya mariqui 
nojoritiaja nia cojiritiare miaquejonuuri. 
Janiyari naa niaacua jiyanoyaquij, 
maninia nia miiniuucuacuaa cuarta 
Israel pueya, nojori mashishacari Egipto 
jiyajiniji.” 
Naacuatej, cuno Quenita taucuacaari 
ritia mashiquiaari cuno narta taucuaca 
Sauul miaquejosocoriquiano shuriucua
ji. 7 Jiyacaritij, Sauulri nojori paraa 

1 Samuel 15 

Amaleccuajinio caneno taucuaca 
miaquejoquiaari Havila tiacajiniji. Shur 
jiya jamatujinia nojori 
carteseequiaariiri. Cunoori jiyareta 
Egipto jiya namiquiiquiumia. Sauulri 
naa na paraa shooquiaari. 8 Sauulri cuno 
taucuaca camarnu quiaquiaari. Puetunu 
cuno taucuacajanaa miaquejoquiaari 
mueruutaari. 9 Saniniuujia Sauulri na 
pueyata jiyanootiuquiaari cuno Agag 
jiyanishano taucuaca camarununi. 
Naajuhuaj, sesa miitiuquiaariiri na 
puecoyaquiniuucua borreeco 
maniniuhua, juyaca maniniuhuajuhuaj, 
querasapiriujua juyaca 
macujuashiyanio. Majaari na puecootu
nu quirii borreecohua canuujuhuaj. 
Casami maniniu curojotureejaariuhuaj. 
Saaja panishoo casaa puecootureeri, 
panishoo casaa catijiatureejaariuhuaj. 
10 Saniniuujia, Pueyasoori naa 
sequequiaari Samueltej: 
11 —Jiyanohua taraajeyanijia. Janiyari 
najuhuana Sauul jiyatecanu camarnu na 
quiniuriani. Nojuajaari cua carterucuaa. 
Majaari cua sequesano na miiniu 
quiriucuaa. 
Naacuatej, Samuelri jiyanohua 
taraajeree. Naacua Pueyaso 
nenwcojoree puetunu cuno 
niucuajanaari. 12 Cuno tariqui saniniuu
jia, Samuelri shusha juhuaquesacari 
quiaquiaari Sauulta 
naacuneetoonuucua. Tijinio pueyari 
Samuel sequeree: 
—Sauul Carmelo tiacajinia quiamaa. 
Tii sai paatiriinio na paraa na shocota
nujiniji niyajetaaquishaanura. 
Cuniquijinioori Guilgal tiacajinia 
quiaarohuacuaa. Tii quiya quiarijiaari. 
13 Samuelri Sauulcua tiuquishiiquiaari. 
Sauulri jiyacari naa Samuel sequereequij: 
—Pueyaso cuaara maninia quia 
miiria. Janiyacuaja tari Pueyaso 
sequesano miiriini. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 15 

Samuelri Sauul nequesotaree: 
14 —¿Casaa cua tojiyacuaraarinitioj? 
¿Majatee borreeco sariyocuatunu, 
juyaca sariyocuatunujuhuaj? 
15 Sauulri naa Samuel riucuareecujua: 
—Amaleccuajinio caneno pa paraa 
seya pueya jiuujiaashano cunohuaj. 
Pueyacuajaari saa borreecohua 
maniniujia juyaca maniniu 
jiuujiaariucuaaquij quia Camarnu 
Pueyasorano catijiasocoriquiano. 
Canaacuajaari puetunu cureeno casaaja
naa puecoorucuaani. Canaari na 
catijiarucuaajaaniuhuaj. 
16 Samuelri saa ritia na niyacutereejaa. 
Naa na sequereeri: 
—¡Sanaa! Cua tojiri casaa Pueyaso 
sequeree quiarijia nio niucua quiarani. 
Sauulri Samuel riucuaree: 
—Quia sequere. Pa tojiri. 
17 Samuelri jiyacari naa sequeree 
—¿Majateeri noo quiajaniyacuaja, cua 

Sauultej: 
sequenotej “janiyatucua taa camarnu 
quiriucuaani?” Quiarijia saniniuujia, 
quiaari seetanujuanaa puetunu quiarta 
Israel pueya camarnujuanaa. Naacuatej, 
Pueyasojuanaari quia jiyatecanu na 
saquiriojosano Israel pueya camarnu 
quia quiniuria. 18 Jaara naa quiritij, 
Pueyasocuajaari juucua quia jiyaroru
cuaa nio na sequesano quia miiniuria. 
Cunoori quia puecoosocoriquiano 
quiquianu juucua puetunu cuno sesa 
miijiaca Amaleccuajinio caneno 
taucuacajanaa, maja quenaaja niquiriya
tu cureenura. 19 ¿Casaara Pueyaso 
sequesano quia miyaquiriucuaarinij? 
Quiaari saaja pa paraa casamiicua 
jiuujiaterucuaa. Naa quia miishanoni
quitij, cunoori sacuaraatia Pueyasora. 
20 Sauulri Samuel riucuaree: 
—Janiyacuaaquiniatejaj Pueyaso 
sequesano miiriucuaanijiaj. ¿Casaateeri 
saa sesa quiyariquiohuajaaniuhuaj? 

170 

Jaara naa quiyaquiritij, 
¿casaatucuaraari nooni, pa paraa 
camarnu Agagtej? Canaacuaaquiniateja 
nojori pueturucuaa miaquejonujuaj. 
21 Pueyari cuno borreeco maniniuhua 
curorucuaa, juyaca maniniuhuajaajanio. 
Cunocuajaari quia sequesano puetunu
juanaa puecoosocoriquiano. Pocuaqui 
Guilgal tiacajinia na puecoorenoj quia 
Pueyasora catijiasocoriquiano. 
22 Samuelri jiyacari naa sequereequij: 
“Pueyaso cutaraari socua maniniucua
ja paa jaara na sequesano miirini socua 
nera pa catijiasocoriquiano seyajiniji. 
Socua maninia cutaraari pa tojiniuria 
nojuaja, pa miiniuria na panishano. Paa 
jaara na tojiyashijia quirini, nera pa 
niquitiojosano seyari najuhuanaj. 
Borreeco canuu shiyocua catijiasanoori 
naajuhuaj. 23 Naa Pueyaso sequesano 
quia miyaquiniuucua sacuaraatiatej, 
quiaari jiyanohua sesa miirii. Pueyasora 
na sequesano tojiyashijiaari juhua 
shimiacujua. Naajuhuaj, Pueyaso 
sequesano miyaquijiani, Pueyasora 
cunoori juhua noo pueyanojua 
jeecojosano casaa jiyatejaca tama na 
pueyasorajaajatej. Naacuatej Sauulnaa, 
naa Pueyaso sequesano quia 
ruuretanuucuacuaatej, nojuajaari 
quiarijia quia samiritiaajuhuaj, maja 
tari camarnu quia quiniuria.” 
24 Sauulri jiyacari naa Samuel 
sequereequij: 
—Seetanujuanaa sesa miiriinijia cua 
miyaquiniuucua Pueyaso sequesano 
janiya, cua shocotenuucua quia rootasa
nojuhuaj. Janiyari naa miiriucuaaquij 
pueya cua puerenuucua. Nojoriiri puera 
cua shiniujiuriucuaani maja cua 
ruuretanura nojori masesano. 
25 Quiarijianij, cucua quia 
taraajerecuaraja quenaaja. Cua jiyanoo
ri naa sesa cua miiniuucuatej. Janiyari 
quiarijia quia panitiaani cuata quia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Naatej, taa cua toque quia 

171 
tacatenuhuarua Carmelo tiacajiniohua 
tii Pueyaso pa maniniuhuaqueetanura. 
26 Samuelri saaja naa riucuaree 
Sauultej: 
—¡Maja! ¿Casaatucua cua tarajatere 
quiajaniyacuaranij? Casaara Pueyaso 
sequesano quia miyaquiriicuaraarinij, 
nojuajaari quiarijia quia 
samiritiareejuhuaj. Naacua quiarijia 
saniniuujiatej, majaari tari Israel pueya 
camarnu quia quiniu. 
27 Samuelri juucua tacatequee na 
quianuhuara. Sauulri saa na quiareejaa 
na tucuaque toque casacajiniji. Na 
toqueeri sutequee. 28 Samuelri naacua 
naa Sauul sequereequij: 
sutareecuaanij, Pueyasoori naa quiarijia 
quia jaariutiaa Israel pueya camarnu 
quia quiniujuhuaj. Pueyasoori naa 
camarnu quia quiniu quia 
jaariutareequij, quiarta pueyano na 
niquitiosocoriquiano saniniuujia. 
Nojuajaari socua pueyano maniniu 
quiajaniyajiniji cutara. 
29 Pueyasojuanaani, nojuajaari Israel 
pueya Pueyasojuanaa cutara. Nojuajaari 
tojetaarucuajanaa sapojiyaquijia, 
pishiyaquijiajaariuhuaj. Nojuajaari maja 
pueyano naa na sequesano na jatanura. 
30 Sauulri naa pacuterohua Samuel 
sequenuhuaj: 
—Quiaa seetanujuanaa sequeree. 
Naacuaaquiniatejaj, sesa 
miiriucuaanijia. Cua tojiriucuaraja 
quenaaja. Maja puera cua 
cararonuujuataj. Puetunu Israel pueya 
niquiara, puetunu na jiyaniijianucua 
niquiarajuhuaj, quiarijia cua cojiri 
juhua nojori camarnujua nojori 
niquitiuniuria janiya. Majaari nojori 
niquiara cua samiritianuujua. Janiyari 
quiarijia paniyani cuata quia tacatenu
huara Guilgal tiacajiniohua quia 
Pueyaso pa maniniuhuaqueetanura tii. 

—Quiaari quia nijiniaquetucuaja 

1 Samuel 15 ,  16 
31 Samuelri naacua tacatequiaariuhua 
Sauulta. Sauulri Pueyaso maniniuhua
queetaquiaari. 32 Cuno nuhuaji, Samuelri 
naa pueya sequereequij: 
—Miji niya canujutere Agag, 
Amaleccuajinio caneno taucuaca 
camarnuni. 
Agagri juhuajaniya canujumaa 
Samuelcua na puereyaquiniutia. Tama 
nojuajaarijia jiyaniriquiaa maja 
naasucua na mosaanu quiniutianiya. 
33 Samuelri jiyacari naa Agag sequeree
quij: 
mueruuta queraatia maajipohua 
mueejutequiaari. Janiyari quia nucua 
nitiniutianiya naa quia miishano 
maajipohua nuhuajijaniuhuaj. 
Samuelri jiyacari cuno tahue 
rapitiaree jiyareta Pueyaso niquiara 
Guilgal tiacajiniaja. 34 Naa na miiniu 
nuhuajitij, na Ramaa tiacajinia 
quiacuhuari. Sauulri na tiajinia 
quiacuhuajuhuaj, tama na 
quiquiojiniohuajaaja. 35 Cuno juucajiniji, 
Samuelri maja socua na niquiniu 
quiquiaariuhua Sauul. Samuelri 
jiyanohua taraajequiaari Pueyaso 
pishiniuucua Sauuljiniji, najuhuana 
Israel pueya camarnura na jiyatenuucua 
Sauul. 
 

Samuel jiyatesacari David camarnu 

na quiniuria Sauul niti 

 16  1 Pueyasoori naacua Samuel 

sequequiaaritij: 

—¿Taacari quia tarinitianutaniya 

Sauulcua nujuquejonuurinij? 
Quiarijianij, janiyajanaa cutaraari maja 
cua paniniu tari socua Sauul quiniuria 
Israel pueya camarnu. Quiarijia quia 
sanere. Shiyocua quia mishiniri 
nacajajinia. Quiarijia quia quiaare 
Beleen tiacajinia quijia Isaii jiyanishano 
quiarta pueyanoocua. Janiyari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 16 
necohuajinijinio tari niquiriyatu 
saquiriojoree camarnu quiriquianoni. 
2 Samuelri naa Pueyaso riucuareequij: 
—¿Taa cua miya quiarijia nocua cua 
quianuraarinij? Sauul jaara niishiri naa 
quiarijia quia sequesano janiyatej, 
nojuajaari cua monutaniya. 

Pueyasoori Samuel riucuaree: 
—Seru juunu macujuashi maaji quia 

quiare. Quiaa jaara nequesotasaare, 
quiocua nojori riucuare, cunoori 
quiriano na nanaca quia 
shootesocoriquiano. 3 Quiocua Isaii 
masuure necohuataja, na cojiniuria 
quiajaniya quiria quia mosacari quia 
seru. Janiyajanaacuajaari quia niishitio
jonutaniyani taa quia miiniutianiyanij. 
Quiocua jiyacari camarnura jiyatere 
teyano cua sequenutaniya quiajaniya
cuajani. 
4 Samuelri naa miiriiquij taa Pueyaso 
sequeree nojuacuajanij. Beleen 
tiacajinia Samuel tiuquishacari, 
tiacajinijinio jiyaniijianucuaari tiacajini
ji tohuareetaquiaari Samuel naacunuu
cua na puerenuta. Jiyaniijianucuaari 
jiyacari naa Samuel nequesotatureequij: 
—¿Quiaatee seetanujuanaa panaatia 
tiuquiya canaacuani? 
Samuelri nojori riucuaree: 
5 —Taaquiriirinij. Pueyasora seru 
monuucua niyajuhuanijia. Quiarijianij, 
juhua nia tutere puetunu sacuaraatia 
nia miijiosanojinijijanaa. Niocua naacua 
panaatia juhuajaniya cua cojitiuritij, 
Pueyasora cua mosacari nerano riuriota
ca seru. 
Samuelri jiyacari Pueyasora Isaii 
tuteree necohuataja puetunujuanaa. 
Naa nojori na miiniu nuhuajitij, Samuel
ri nojori masuuquiaari na cojitiuniuria 
nojuaja Pueyasora na shootesacari 
juunu nanaca, nata nojori 
miaquenurajuhuaj. Isaii tiuquiijiosacari 
necohuataja, Samuelri jiyacari Eliab 

172 
niquirii. Nojuajaari tama noojiajiniajaa
ja naa sequereequij: “Nioqui 
camarnurano Pueyaso saquiriojosano.” 
7 Pueyasoori saaja naa Samuel sequeree
quij: 
—Pueyano maniniu na quiniuucua, 
tuma nojuaja jiyaninioj. Majaari 
jiyaconaja na quiniuucua na 
timitianujuhuaj. Maja nojuaja, na 
samiritiaanijia. Quiaajuhua na 
jiyajenetaaquinioj pueyano quia 
quiniuucua. Pueyanoori naajuhuanaja, 
saa na maniniu niquiyajaari. Cunoori 
saa na cuaqueyaja. Janiya sajara noojia 
niquiyajanaa cutarani. 
8 Jiyacaritij, Isaiiri neyanu Abinadab 
piirii. Samuel tacoji na nujuatereeri. 
Samuelri saa naa sequereejaaquij: 
—Jiyano quinio naasucuate Pueyaso 
saquiriojosano, najuhuanateniquij. 
9 Isaiiri socua tamonu neyanu Samaa 
jiyanishano piiriijuhuaj. Samuel tacoji 
na nujuatereeri. Samuelri saaja naa na 
sequereejuhuaj: 
—Teetecuaranojotij, naajaajaniuhuaj. 
Jiyano quinio naasucuate Pueyaso 
saquiriojosano. 
10 Isaiiri naa puetunu siete 
necohuajanaa nujuatejoquiaari Samuel 
tacoji. Naacuatej, Samuelri Isaii 
sequeree: 
—Cuno siete quia niquiohuajinijinio
ni, majaari quenaaja niquiriyatu 
nojorijinijinio Pueyaso saquiriojosano 
quiniu. 
11 Samuelri socua naa Isaii 
nequesotareequij: 
—¿Niojuanaatee quia 
niquiohuaniquij? ¿Majatee tarajanu 
cureenuni? 

Isaiiri Samuel riucuaree: 
—Taaquiriirinij, cureyacuaaquiniateja 
quiquiohua naatujuajaj. Nojuajaari cua 
borreecohua cojuana. 
Samuelri jiyacari Isaii sequereequij: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 173 

—Miji ritia nia sequecoo. Majaari 
juhuanojuaja pa cajitiuniu quiniutianiya 
pa miaquenura nojuaja cuaara 
tiuquiiriajaatijia. 
12 Isaiiri jiyacari tamonu jiyaroree 
neyanu numootenuucua. Na 
tiuquitiarohuari. Samuel tacoji na 
nujuatereeri. Isaii niyanuuri mashaja 
maniniu quiriquiase. Shanohua 
naataniquiaca. Na tiuquishacari, 
Pueyasoori jiyacari Samuel sequeree: 
—Cuno cutara. Nocua quia sanere. 
Nojuaja quia jiyatere camarnura. 
13 Samuelri jiyacari shiyocua ritiaree. 
Mashaja na nacaacoji na totareeri. 
Samuelri naa camarnura jiyatequiaari 
cuno mashaja puetunu tapueyocuaca 
niquiarajanaa. Mashaja sesaari David 
quijia. Naa David miishaanu nuhuajitij, 
Pueyaso Sohuanuuri Davidcua niquiaari 
na jiitiariquiano. Naa Samuel miiniu 
nuhuajitij, na Ramaa tiacajinia 
quiacuhuari. 
 

David quishacari Sauul jiyaraajia 

14 Sauul saniniuujia, Pueyaso 

Sohuanuuri na cartequiaari. 
Sesaacaseque sohuanu nocua Pueyaso 
jiyarosanoni, cuno sohuanuuri naquiya 
na miitiquiaari saniniuujia. 15 Na seyari 
naacua naa Sauul sequetureequij: 
—Canaa camarnunaa, quiaacuajaari 
niishiya, cuno tojeeca sohuanu quiocua 
Pueyaso jiyarosanoori naquiya quia 
miitiaa. 16 Naacuatej canaa camarnunaa, 
nio quia seya canaaniqui, canaa quia 
jiyaramiquiri canaa pajenura maninia 
arpa taquiniona. Cuno sesoriquia 
sohuanuseque Pueyaso jiyarosano 
quiocua jaara quiocua cutemoquiohua 
naquiya na miitianura quiajaniya, arpa 
cuaara jiyacari quiara taquiniosaaria. 
Naa arpa taquinionu quia tojishacaritij, 
naquiya quia miiniuuri quiocuaji 
tajiyateriquiano. 

1 Samuel 16 

17 Sauulri jiyacari naa sequereequij: 
—Quiria nia pajerecuarajaj. Cuaara 

quiiria maninia arpa taquinionu 
niishijia. Niocua miji cucua na 
canujuterenoj. 
18 Niquiriyatu cuno Sauul 
seyajinijinioori jiyacari naa sequeree
quij: 
—Janiya Beleen tiacajinia quijia Isaii 
jiyanishano niishiyani. Niquiriyatu 
necohuajinijinioori maninia taquinionu 
niishijiya. Cumamaca mashajaari. Na 
paraca jaarteyaquijiaari, 
puereyaquijiajaariuhuaj. Na sequesano 
tojitijiaari. Pueyano maniniuuri. 
Nojuajaari Pueyaso naacusano pueyano. 
19 Sauulri jiyacari na seya jiyaramiqui
rii Isaiicua. Seyari saniniuujia naa 
caminiujiutiuquiaari Sauul sequesano 
Isaiiria: 
—Cucua quia jiyarore quia niyanu 
David, quiara quia borreecohua 
cojuanani. 
20 Isaiiri naacua neyanu David 
jiyarotaquiaari Sauulcua pan, niquiquio 
vino caacajuhuaj, cabra macujuashinio. 
Burrori puetunu nio casaajanaa 
canujutaquiaari Sauulrano. 21 Davidri 
naa quiaquiaari Sauul jiyaco quiniuu
cuatej. Tii Sauul jiyaraajiara 
quishiiquiaariiri. David poonijionuucua 
maninia, Sauulri jiyanohua na maniniu
cuaquiaari. Naacua na naacuriquianora 
na jiyatequiaari socuaari. 22 Naa Sauul 
miiniu nuhuaji Davidtij, Isaiicua 
jiyaroquiaari na rupaari. Naa na 
sequequiaariiri: 
—Quia mueya quia tarinitiare. 
Maninia quiyacuaja. Na timitiaanijia. 
Naa sequequiaariiri David na 
maniniucuanuucua. 23 Naa Sauul 
miitiariquiano sohuanu Pueyaso 
jiyarosano miitiasacari Sauultej, Davidri 
jiyacari arpa pataja. Na taquiniojuaari. 
Sauul tojishacari taquinionu cuno 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 16 ,  17 
naquiya na miiniu tajiyatejaari. Noojia 
cajitijiajaariuhuaj. Cuno naquiya na 
miitijia sohuanuuri nocuaji 
shiriquijiajuhuaj. 
 

Davidri nata miaquejonaa 
puerojona maniniu quijia 

 17  1 Jiyacaritij, Filisteocuacaari 

coquetooquiaari Israelpueyata 

na miaquetoonura. Cuno 
Filisteocuacaari Socoo jiyanishano 
tiacajinia rerejoquiaari. Cuno Socoo 
tiacaari supuetana Judaa niquiohuacua
jinio caneno pueya tiaca quijia. Cuno 
Filisteocuacaari na suhuortuhua 
nujuatejotaquiaari Efes-damim 
jiyanishano tuhuananuucua. Nojoriiri 
cuniqui cutetuquiaari. Cunoori jiyareta 
Socoo, Azeca tiacaca tajiniacoma quijia. 
2 Naajuhuaj, Sauulri narta Israel pueya 
rerejotequiaari. Puetunu nojorijianaari 
saniniuujia Elaa jiyanishano jamatu 
tuhuanuucua cutetuseequiaari, tiji na 
miaquetoojonura cuno Filisteocuacata. 
3 Naacuatej, cuno Filisteocuacaari Israel 
pueyata jiriquiotooriquiaa nojori 
quishaquij tuhuananuhuajiniji. Nojori 
quijia tuhuananuhua 
tajiniocuaretariquiaa maniniaari samo 
jaateja jamatu. 4 Jiyacaritij, juhuacate
cara na ruutaquetoonura, Filisteocuaca 
tajiniji sanereeri nojori cumamaca. Tres 
metro jiitiariquiaari, jiyaconajatej. 
Goliat jiyanishanoori quiriquiaa, Gat 
tiacajinijinio. 5 Cumueeca broncejiniji 
shipinishano nacaque cushiriquiaari. 
Broncejiniji shipinishano toque 
cushiriquiaajaariuhuaj. Cincuenta y 
cinco kilo quiriquiaari cuno toque 
niiquia. 6 Na cashacucuaacua na 
rupojotasanoori broncejiniji shipinisha
no quiriquiaajuhuaj. Na numueejiniji 
shiijia cashana tamacaari naa cuno 
broncejiniji shipinishano quiriquiaaju
huaj. Na muetusano cashanaari 

174 

jiyanohua queramaca quiriquiaa. 
Hierrojiniji shipinishano na quiajani, na 
niiquiaari seis kilojiniji socua niiquia 
quiriquiaa. Nocuaji cashi nujuna na 
naacunaari na puetariquiaa. 8 Jiyacaritij 
Goliatri nujuasee. Naa sequeree nojori 
taquijiria maano Israel pueyari: 
—¿Niaateeri taquiya canaa miaquejo
nu quejaaruhua, naa jaarajaaja 
canaacuaji nia manuraniquitij? Janiyari 
nia tahue Filisteoni. Niajaniya 
saninuujia, niaari Sauul jiitiasano 
pueya. Naacuatej, quiarijia niquiriyatu 
niajaniyajinijinio nia saquiriojore nia 
cumamaca, cuaara miji cucua roseera, 
niya canaa sanitiooreejanaaraj. 9 Cuno 
niajaniyajinijinio jaara seetanujuanaa 
cumueeca quiri, jaara cua shocotare, 
canaari nia pueya quiriquianoni. 
Saniniuujia, janiya jaara na 
shocotarenoj, puetunu niajaniyajanaari 
canaa pueya quiriquiano. 10 Tari maatia 
nia sequereecuajanijia, Israel taucuaca
naa. ¡Niquiriyatu niajaniyajinijinio 
cuaara niya cucua roseerajaj, canaa 
sanitiooreejanaaraj! 
11 Sauul, puetunu na pueyajanaa 
tojishacari naa cuno Filisteo sequesano
tej, puetunu nojorijianaari na 
mohuaneetaturee. Jiyanohua 
shiriiquitiuriijaariuhuaj. 
12 Jiyacaritij, Judaa jiyajinia, Beleen 
tiacajinia quijiaari Isaii jiyanishano 
pueyano. Sauul quishacari Israel pueya 
camarnu, Isaiiri jiyacari tariucua 
jiyanohua saaquiano quiriquiase. 
Nojuajaari ocho niquiohua jiitiariquiaa 
jiyacari. Niquiriyatu nojorijinijinio 
quiriquiaacuajaari David. 13 Jiyacaritij, 
jiuujianaraca Isaii niquiohuajinijinioori 
Sauulta miaquetoojoriquiano maanuji
nia quiriquiaa. Nioori nojori sesaca: Na 
jiyapueranu Eliab, na nuhuajishana 
Abinadab, nojori parajanu Samaanio. 
14 Davidcuajaari nojori caracu quijia. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 175 
15 David quiniuucua tapueyocuaca 
naatujua, saaja tapueyocuacaacua 
rucuanejaari nojori na niquiniuria. Na 
nuhuaji tiji tacatejohua Beleen 
tiacajiniohuari na que borreecohua na 
cojuanuhuara. 
16 Cuno Filisteori puetunu juucajanaa 
Israel pueya ruutaqueja nocuara 
tariquiicuaji, tenacarinio. Naa 
miijiojuajuhuanaari tii cuno cuarenta 
juuca nojori quishacari. 
17 Tamonu juuca, Isaiiri naa 
sequequiaari neyanu Davidtij: 
—Veinte suhuoco mishaja quia 
taquirioore shuquijiajau trigojiniji, nio 
diez panjaajanio. Quia 
tapueyocuacaacua quia netetacoonoj. 
18 Miaquetoojoriquiano parta pueya 
jiyaniijiarano quia poyare nio diez 
quitiaaca cumanijiasanojuhuaj. Quiocua 
quia tapueyocuaca niquishii, seetanu
juanaa quia niishiniuria taa nojori 
quiyani. Quiaa jaara riujiuuuquioo, 
quiocua cua numootesuhuanoj, cua 
niishiniuriajuhuaj taa nojori quiyanij. 
19 Sauul, David tapueyocuacajuhuaj, 
puetunu narta Israel pueyajanaari 
jiyacari cocuaarojotooriquiaa cuno 
Filisteocuacata Elaa jiyanishano jamatu
jinia. 
20 Tariqui saniniuujia, Davidri shusha 
juhuaquesacari sanequiaari. Na nuhuaji
ria na borreecohua seerataquiaari narta 
pueyanoori. Na que seeratasano 
coseyaca jiyataquee 
tapueyocuacaacuaari. Nojuaja jaara 
tiuquishiiquiaari narta pueya 
suhuortucuajinia, pueyari jiyacari 
jaacoonu coteeree juhua tari miaque
toojonuucua nojori cocuatenuraja. 
21 Jiyacaritij, Israel pueya, cuno 
taucuaca Filisteocuacajuhuaj, nojoriiri 
jiriquiotooriquiaa. Nojoriiri jaquera 
jaacuaturiquiaa. Tariucua na cashi 
poonuuri quiriquiaa. 22 Davidri na 

1 Samuel 17 

nitiasano coseyaca jaratamaa ritia noo 
pueyano cari, teyonutucuaja cashi 
cojuana quiriquiaani, miaquesano 
cojuanajaajanio. Ritia 
tajiniocuareemaari tapueyocuacaacua 
nojori na nequesoreenura taa na 
quitiuriquiaanij. 23 Tapueyocuacata 
David pocoojosacari, jiyacaritij cuno 
Gat tiacajinijinio miaquejoru Goliat 
jiyanishanoori narta Filisteocuaca 
tajiniji sanerohuacuhuaj. Puetunu tii 
quiniaa Israel pueyajanaa 
ruutaquerohua nocuaraariuhuaj. 
Nojuajaari puetunu juucajanaa naa 
miijiojuajuhuanajaj. Davidri jiyacari 
shushajanaa na tojirii. 
24 Naa Israel pueya niquishacari 
Goliattej, nojoriiri jiyanohua na 
pueretujua. Nojoriiri na puerenuta na 
nijiniara shupioconequetaturee. 
25 Jiyacari naa sequetureeri: 
—¿Niaatee tari niquiriiquinio? 
Nojuajaari naa pa 
ruutaquequiaajuhuanajaj. Quiarijia 
saniniuujia, canteja na 
moquiniutianiyani, pa camarnuuri cuno 
pueyano niquitionutaniya queraatia 
casami. Neyatu niquitioriquiano 
necoranojaariuhuaj. Naajuhuaj, majaari 
socua cumaneeca mashiniquishaanu 
quiniutianiya pa coonu moquiniajiniji, 
na quejiniji, tapueyocuacajinijijuhuaj. 
26 Davidri jiyacari tii nata quiniaa 
nequesotaree: 
—¿Maatucua casaa 
niquitiosaarejanojoni noo pueyanoni 
jaara cuno tahue Filisteo more? Jaara 
mosaare, sacuaraatia Israel pueya na 
sequesanoori naacua niyajeriquianotej. 
¿Casaara naa Pueyaso niishiyashijia 
tahueseque quejareecuaa naa nocuara 
na ruutaquenura quijiajuhuanaja 
Pueyaso jiitiasano pueyacuaani? 
sequenuhuaj, casaa Goliat mona 

27 Narta pueyari Davidra pacuterohua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 29 Davidri naa riucuaree na 
—¿Janiyacuaaquiniateja 

1 Samuel 17 
niquitiojosaanutaniyanij. 28 Na saaquia
no Eliabri David tojirii naa narta pueya 
nequesoreyanotej. Na saaquianoori 
naacua najiquiquiiquij. Naa na juariiri: 
niyareerinij? ¿Cana quia seerataarucuaa 
cuno caapiquiriyatu borreeconiyojua pa 
jiitiasanorinij cariiquia jiyajiniaarinij? 
Janiyari naacua quia niishiyani. Quia 
niishiriojosanoori maja maninia. Quiaari 
niya canaacua tiuquirii nareja canaa quia 
shootianura canaa miaquetoojosacari. 
saaquianotej: 
nequesoteecujuataj? ¿Taateerinitioj? 
¿Casaateeri sesanij? 
30 Davidri na saaquiano shuriucuaji 
shiriquirii. Tamasaca na nequesotasacari 
casaa Goliat mona 
niquitiosaanutaniyanij, naa 
sequesaareejaariuhuaj taa coteenu na 
sequesaareecuajanij. 31 Tamasaca 
tariucua David nequesoreeno tojinioori 
Sauulcua cateconuquiaari na 
pohuatatunura. Sauulri naacua na 
piiriiquij. 32 Davidri jiyacari Sauul 
sequeree: 
—Puetunu niya quiniaajanaani 
quenaaja niquiriyata cuaara 
cohuanashiyaquiiria cuno tahue Filisteo 
na puerenuucua. Janiya quia seruniqui, 
camarnunaa. Janiyari na saniniuucua 
sanenutaniyani. 

—¿Casaacua miji canaacua quia 

33 Sauulri David riucuaree: 
—Quia naata tamajaajatucuara cuno 
Filisteoni, najuhuana naasucuanij. 
Quiaacuaraja puera naatujuajaj. Cuno 
Goliat cutaraari na naatujuajiniji naa 
miaquejonuucua tariucua 
jiitiniojuhuanajaj. 
34 Davidri jiyacari Sauul riucuaree: 
—Janiya quia seruniqui, cua 
camarnunaa. Janiyari cua que seya 
cojuanani. Naa cuhuariquiajinia 

176 
borreecohua cua cojuasacaritij, juurunu 
sare, oso maaraja, juucua na maanu 
tajiniji satuquiaa borreeco tarajanuuri. 
35 Janiyari na nuhuaji sacuaquiaani. 
Janiyari na rupaamaji na sananu 
jaariutiaquiaaquinioj. Cucua 
tacatequiaa juucuaari. Janiyari saaja na 
muesanaajiniji na quiaquiaaquinioj. 
Janiyari jiyocua na piquiquiaaquinioj. 
Janiyari tariucua macu na 
carteriquiohuani. 36 Janiya quia 
seruniqui, cua camarnunaa. Janiyari 
naa miiquiaa cuno soorujuritij. Naajaa, 
jaara quiri juurunu sare, oso maaraja, 
janiyari saaja na moquiaaquinioj. Cuno 
Filisteo, Pueyaso niishiyashijiasequeni, 
¿casaa na jiyaniyajanojoni? Janiyari 
quiarijia juhua soorujuri cua miiniujia 
saniniujiuniutianiya nocuani. Casaara 
nocuara na ruutaree quijiajuhuanaja 
Pueyaso jiitiasano pueyacuaraanij. 
37 Naacuatej, juurunu sareecuaji 
osoocuaji cua cojuano cua Pueyasocua
jaari quiarijia cua cojuanutaniya nio 
Filisteocuajijuhuaj. 
Sauulri naacua David sequereequij: 
—Quia sanishiiqui. Quiaacuaja na 
sequeya. Pueyaso cuaara quia cojiiria. 
38 Sauulri jiyacari sequeree David 
cuaara na miaquejotaja toque 
cushitishaaria. Davidri jiyacari bronceji
niji shipinishano nacaque 
cushitishaaree. Na jiriquia nucuriquiano 
broncejiniji shipinishano toque 
cushitishaareejaariuhuaj. 39 Puetunu 
cuno casaajanaa na cushiyotesaanu 
nuhuajitij, Davidri Sauul nijiniaquetu
cuaja mueruu tunuree na shuucuaji. Na 
cushiyosano ruhuanetanu sanirii 
juucuaari. Tariucua nocua jiitiyo na 
quiniuucua, manaatia na 
tuhuaquenetariquiaa saajaari. Davidri 
naacua Sauul sequeree: 
—Maja cua naata ruhuanetanunoj, 
nocua jiitiyojuhuanijia. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 177 

Davidri jiyacari puetunu na 

cushiyaqueyajanaa jocojoree. 40 Tama na 
natacajaaja ririiri. Samo jaatejajiniji 
maninia cinco cariyajaaca sai 
saquiriojoreejaariuhuaj. Na 
shuuquitiasano camajinia na niojoreeri. 
Jiyacari na jacutaja shoruque ririiri. 
Cuno Filisteocua canujiyareeri. 
41 Filisteori jaarajaaja David 
naacureejuhuaj, mariyataa na 
catecanotoonura. Cuno Filisteo 
naacunaari jiyareta na cari 
neteriquiaajaa. 42 Catecaji Filisteo 
niquishacari David, Davidri seetanujua
naa mashajaniyojua quiriquiaa. 
Macushiiri quiriquiaa, maninia 
niquishanojuhuaj. Naacua David 
puereyaquiriquiaari. 43 Cunora naa 
David sequereeri: 
—¿Janiyateeri sareruhuani naa cucua 
macaca quia poonuraniquitij? 
Goliatri jiyacari naa David sesacaree, 
“Cua pueyasohua cuaara quia 
juurequejiaara.” 
44 Naa David sequereejaariuhuaj: 
—¡Miji, miji! Mopue, soorujuri 
tootijioriquia quia shucuacuarateni. 
45 Davidri saniniuujia naa na 
riucuareecujua: 
—Quiaari cucua poya mueruu, 
cashana, caruhuanajaajanio. Janiya 
cutaraari cumaacaraca quijia cua 
Pueyasoocua cua tiuuniu neretaa 
quiocuani. Nojuajaari Israel pueya 
Pueyasocuaja, teyano pojori quia 
ruutaree quiocuaracuajanij. 46 Pueyasoo
ri quiarijia quia jataree cua juaashiquia
jinia. Naacua quiarijia quia 
monutaniyanijia. Janiyari quia 
nacatarohuani. Janiyari mopueeri 
tooquiotenutaniya quiarta Filisteocuaca 
shucuani, soorujurijaajanio. Puetunu 
jiyacajinia quijiaca pueyajanaari naacua 
niishiriquianotej Israel pueyari, nojori 
jiitiana Pueyasoraca. 47 Puetunu niya 

1 Samuel 17 
quiniaajanaari quiarijia niishiniutianiya 
Pueyasoori maja na tiuuniu mueruucua, 
cashanaacuanio. Canaa Pueyasojuanaari 
nia paraca. Nojuajaari naacua quiarijia 
canaa miaquejotenutaniya niajaniya. 
48 Goliatri ritia sanequee Davidcua. 
Davidri jaarajaaja ritia nocua 
cateconureejuhuaj. 49 Davidri ritia 
niquijiajau saajia pueraree. Na 
shoruqueta jaree Goliat jinijiiri. Saajiaa
ri maninia shiishii na jiniji. Juhua 
jatasaaree na saracaraari. 50 Davidri naa 
shocotaquiaari cuno Filisteotej. Saaja 
cuno shoruquetani niquijiajau 
saajiajaajanio, Davidri saa cunotaja na 
puetuquiaarijianaa cutara. David 
jiitiaaquiniuucua tama na mueruujaaja, 
naacua ritia netequee pojiyano 
Goliatcuaari. 51 Tama na 
camaruucuarajaaja mueruu shitiaree na 
cojinijiiri. Nataja camitiaree Goliatri. 
Naa na miiniu nuhuajitij, na 
nacatarohuari. 
nojori cumamaca mosaareenij, na 
cocuatetuqueeri. 52 Jiyacaritij, Israel 
pueya, supuetana Judaa niquiohuacuaji
nio caneno pueyajuhuaj, puetunu 
nojorijianaari jaacoonuuree na paraa 
nuhuaji na netecuatunura. Na 
neteyotatureeri. Jiyareta Gat tiaca 
tohuateyaji na jatatuseeri, Ecroon tiaca 
tohuateyajijaajanio. Saaraim tiacajiniji, 
Gat, Ecroon tiacajiniara neteja 
nucuamani, puetunu nucocojuanaa 
pojocoriquiaari puecoosano 
Filisteocuaca. 
53 Naa na neteyotatunu nuhuaji nojori 
paraatej, Israel pueyari na paraa 
suhuortucuajinia riujiuuriohua teje na 
cocuatatuquiaaricuajanoj. Nojoriiri 
puetunu nojori paraa casamijianaa 
pooturee nojoriria. 54 Davidri na 
camarutasano naca pamohuacujua. 
Jerusaleen tiacajinia na 

Narta Filisteocuaca niquishacari taa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 55 Coteenujuanaa shusha David 

1 Samuel 17 ,  18 
tiuquitiasuhuari. Davidri Goliat mueruu 
cashana racataree tama nerajaaja na 
suhuortujiniaaco cutara. 
netesacari cuno Goliatta na 
naacuneetoonurani, Sauulri jiyacari 
miaquejoriquiano na pueya jiyaniijia 
Abner jiyanishano nequesotaquiaari: 
yojua queni? 

—Abnernaa, ¿canteja cuno mashajani
56 Abnerri naa Sauul riucuareequij: 
—Cua camarnunaa, seetanujuanaa 

maja cua niishiniu canaquitijia na 
quetejaj. 

Sauulri Abner sequeree: 
—Quiria quia nequesoreere cana 
niyanutejanojoni. 
57 David monu nuhuaji Goliat, Davidri 
naca jaasuteriquiohua. Abnerri jiyacari 
na naacunuucua saneree. Na quiaseeri. 
Jiyacari David canujuteree Sauulcuaari. 
58 Sauulri David nequesotaree naatej: 
—Mashajanaa, cua sequere. ¿Cana 
niyanuteja quiajaniyani? 
Davidri Sauul riucuaree: 
—Janiya Beleen tiacajinia quijia Isaii 
niyanuni. Canaari quiara poonijionaa 
pueyacuajani, camarnunaa. 
 

Sauulri quera macaajia David 
quiniuucua na paraa shocotaja 

 18  6 Naa David monu nuhuaji 

Goliattej, puetunu pueyajanaari 
jiyacari riujiuuquiaariuhua. Jiyacaritij, 
puetunu Israel pueya tiacacajinijinio 
maajipohuajanaari camarnu Sauul 
naacunuucua tohuareetaja na tiacajiniji. 
Cuno maajipohuari na timiniutia 
jaaquenuujua, 
nianujunuuriquiaajaariuhuaj. Pandero, 
platillo jiyanishano casaa 
piitiaturiquiaajaariuhuaj. 7 Naa na 
jaaquenuunuta na nianujunuunutatej, 
maajipohuari naa Sauul, David 
maniniuhuaqueetariquiaaquij: 

178 

“Sauulri mil tahue moree, Davidri 
diez mil moreecujua.” 
8 Naa Sauul tojishacari maajipohua 
jaaquenuunutej, jiyanohua juaariiri. 
Sauulri naacua naa sequereequij: 
—Davidri juhua diez mil coonu 
maniniuhuaqueetashiya. Janiyanaari 
saaja mil coonunijia. Cuaara nojori 
camarnu na jiyatetuura juhuari. 
9 Cuno juucajiniji, Sauulri saaja 
najiquia niquijia David. 
10 Tariqui saniniuujia, Sauul 
miitiariquiano sohuanu Pueyaso 
jiyarosanoori Sauulcua jeecanequiaari 
socua. Sauulri naacua sesequiaari. Na 
jiyaco neteyocuajaari, nareja 
tequejojuajaariuhuaj. Davidri jiyacari 
Sauul tojishocoriquiano na arpa 
taquiniojojuajuhuanajaj. Sauulri jiyacari 
na cashana cacariquiaa. 11 Jiyacaritij 
David jiaree juucuaari. David seecutanu 
paniriquiaa juucua na tia 
sohuacaacuaraari. Juucua David 
pacutejoree jianuuri, saa capaja. Davidri 
saa nocuaji nianujureejaa. 
12 Sauulri David puerequiaari socuatej 
Pueyaso naacunuucua David. Majaari 
tari na naacunu quijia Sauul saniniuujia. 
13 Sauulri naacua na tiacoji na 
shiriquioquiaaritij maja tari tii na 
quiniuria. Miaquejonuucua na pueya 
maanu puerojoriquianora David 
jiyatequiaariiri. Davidri naacua na 
paraa miaquejonuucua, cuno pueya 
puerojojuatej. Na nuhuaji juhuajaniya 
riujiuujiohuari. 14 Naa Pueyaso 
naacunuucua Davidtij, puetunu na 
miishanojanaari maninia quijia. 
15 Sauulri naacua na puerejatej, naa 
puetunu na miishanojanaa na 
tohuatenuucua maninia. 16 Jiyacaritij, 
puetunu Israel pueyajanaa, nojoriicuaji
nio raquitiinio supuetana Judaacuajinio 
caneno pueyajuhuaj, puetunu nojorijia
naari David timitiatujua. Nojori paraa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 179 
miaquejonuucua nojori quiasacari, 
Davidcuajaari nojori puerojojua 
maninia. Nojori paraa nojori miaquejo
nu nuhuaji, puetunu nojorijianaari 
juhuajaniya riujiuujiohua. 
17 Tamonu juuca Sauulri naa David 
sequequiaari: 
—Janiyari quia panitiaa seetanujua
naa cua pueyajinijinio nojori cumamaca 
quia quiniuriani. Quiaa jaara cua 
sequesano miiri quiyatu jiyapueratu 
Merab niquitiore juhuari quiajaniya 
quia niquiorano. Quiocua naacua pa 
camarnu Pueyaso paraa miaquejore 
cutaratej. 
Sauulri naa David shiniujiuriquiaaquij 
juhua Filisteocuaca sotaja David 
quiniuria, paraa monura David, maja 
nojuaja. 18 Davidri naa riucuaquiaari 
Sauultej: 
—Camarnunaa, ¿janiyatee naa 
jiyaniijiajaniuhuaj janiya jaara camarnu 
camiano quirini? Puetunu parta Israel 
pueyajinijiniojuanaanij, janiyari 
samiritiasano pueyacuajinio muetano 
pueyanoni. 
19 Saniniuujia, jaara tari quiquiaari 
Sauul niquitionu juuca David neyatu 
Merab necorano, Sauulri saaja Adriel 
jiyanishano niquitioree cuno neyatu. 
Cuno Adrielri Meholaa tiacajinijinio 
quiriquiase. 
20 Sauul niyatu tarajanu Mical 
jiyanishanoni, nojuajaari David paniriquiaa 
cutara. Sauul jaara numootesaaquiaari taa 
neyatu paniriquiaa Davidnij, timiriiri. 
21 Naa na sapojonuta neyatu 
panitiariquiaacuaja Davidri. Sauulcuajaari 
tama niishiriojoriquiaajaaja nojuajaari 
Filisteocuaca miaquejonuucua na jiyaronu
taniya, tii na paraa monura David. Jiyacari
tij, Sauulri socua naa pacutequiaari David 
sequenutej: 
—Janiya quiarijia cua camianora quia 
jiyatenutaniyani. 

1 Samuel 18 

22 Na nuhuaji, Sauulri na seya 

—¿Casaa nia jiyaniyaruhuarini? 

rootaquiaari naa nojori sequenura 
Davidtij: “Pa camarnu jiyanohua quia 
panitiaa neyatu. Puetunu nera poonijio
naa pueyajanaari quia paniyajuhuaj, 
camarnu camiano quia quiniuria.” 
Niocua naa sequerenotej. 
23 Sauul seyari puetunu naa Sauul 
sequesanojuanaa Davidra 
caminiujiutiuquiaari. Davidri saaja naa 
riucuaquiaari Sauul seyatej: 
¿Juhuajaniya quiniutiiri naa camarnu 
camiano quiniuniquitij? ¿Naa casamii
jiu, samiritiasano juhua janiyaja, 
jiyanoteeri na naata camarnu camiano 
quiniuni? Maja. 
24 Sauul seyari jiyacari Sauul pohuata
ree taa David sequeree nojorinij. 25 Taa 
Sauul miaquetenu paniriquiaa 
Filisteocuaca Davidcuajanij, nojuajaari 
naacua naa na seya riucuareequij: 
—Quiria David nia sequeture: “Majaa
ri cua paniniu quiyatu sami, casami na 
niquitiojonura janiya, naatej, taa pa 
niishiya miiniucuajani. Janiya cutaraari 
na panitiaani, cuaara cua paraa 
Filisteocuaca shoyara quiria juhuari. 
Jaara nojori shoori, cuaara quiria 
rerateera cien cua paraa 
sapiquianacoocua. Janiyacua naacua 
niishiri seetanujuanaani, na 
puecooreequi.” 
26 Naacuatej, Sauul seyari Davidra 
caminiujiuquiaari naa Davidrano 
camarnu Sauul sequesanotej. Davidri 
timirii naa na tosaanuucuatej. Naacua 
tama na cuaqueyajaaja tarinitiareeri 
camarnu Sauul camiano na quiniuria. 
Majaari na tarishiniu quiquiaari 
juhuacarijia na tohuatenura camarnu 
sequesano. 27 Naacuatej Davidri ritia 
narta pueya puetaquiaari Filisteocuaca 
miaquejonuucua. Jiyacari dosciento 
Filisteocuaca shooquiaariiri. Cuno na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Samuel 18 ,   21 
puecoosano dosciento Filisteocuaca 
sapiquianacoocua reratequiaari 
camarnu Sauulraari, camiano na 
quiniuria. Sauulri jiyacari neyatu Mical 
niquitioree David niquiorano. 
28 Sauul niquiniuucua, maninia na 
niatanuucuajuhuaj, Pueyasoori seetanu
juanaa David naacuriquiaa. Naajuhua, 
neyatu Micalri David paniriquiaajuhuaj. 
29 Naacuatej, Sauulri socua jiyanohua 
David puerequiaari coteenujiniji. 
Sauulri naacua na paracara David 
jiyatequiaari cuaara 
shaajequiaarijaatijiaj. 30 Sauulri socua 
pueya maapue jiitiaja David 
puerojosano maanujiniji. Filisteocuaca 
jaara nijioquiaari Israel pueyata na 
miaquetoojonuucua, David puerojosano 
maanuuri socua na paraa puecoojuaca 
quijia cutara narta maapuejiniji. 
Naacuatej, puetunu pueyajanaari David 
rerequetetiuyaquijia. 
 

David mashishacari Sauulcuaji 

 21  1 Davidri Nob tiacajinia 

quiaquiaari tii na pocoojonura 
pueyacuara secojona Ahimeelec 
jiyanishanota. Ahimeelec niquishacari 
David, shiriiquiriiri. Na naacunuucua 
tohuataquiaariiri. Jiyacari naa David 
sequereeri: 
tiuquiyanij? Quiaa mariqui cojiniaaraca 
quiri. 

—¿Casaacua tamajaaja quia 

2 Davidri naa Ahimeelec riucuaree: 
—Pa camarnu Sauul niya cua jiyaroree 
casaa cua niquiniuria nerani. Cua sequeree
jaariuhuaj, pueya cuaara niishiyaquiiria 
casaacua na jiyaroya janiyanij, naajuhuaj, 
casaacua niya cua tiuquiyanij. Janiyari cua 
cojiniaa pueya sequeree cutarani, nojori 
cuaara cua sashitiuuria nojori cua 
sequesaqui. 3 Ahimeelecnaa, ¿Quiaa jiyo 
coseyacaracacuaa? Cinco pan cua niquitio
re, jaara quiri. 

180 

6 Naacuatej, Ahimeelecri David 

4 Pueyacuara secojona Ahimeelecri 
naa David riucuareequij: 
—Nio cua jiitiasano panni, cunoori 
maja narejariquia. Cunoori saaja 
Pueyasora jiyatejosano pan. Naajaa, 
janiya quia niquitiojonutaniyaquinioj, 
quia cojiniaa pueya jaara seetanujuanaa 
maaji miijionuucua juhuaquejeyo 
quiquiore. 
5 Davidri jiyacari maatia Ahimeelec 
sequeree: 
—Canaacuaaquiniatejaj tucuacaanu 
quiquiaa maajipohuacuajijiaj, naa 
miaquetoojonuucua canaa quishacari. 
Ritia canaa nishacari niyara, cua 
cojiniaa pueyacuajaari tariucua 
maajipohua quioo quiriquiaa tari. 
Quiarijianij nojoriiri tojetaarucuajanaa 
maajipohua naaquiijiu. 
niquitiojoree Pueyasorano jiyatesano 
pan. Tii, Pueyaso secojojua tiajiniani, 
majaari socua tariquia pan quiniu 
quijia. Cuno pan David niquitiojosaa
quiaarini, cunoori tariucua 
shiniitiuriquia quiriquiaa. Pueyaso 
tacoji poosanohua quiriquiaari. Naa na 
poosaanu nuhuajitij, nasariquia shusha 
majeetejosanoori Pueyaso tacoji niojosa
no quijia pueyaracaanu. 7 Jiyacari tii 
Pueyaso secojojua tiajinia quiriquiaari 
Doeg jiyanishano. Nojuajaari Edom 
jiyajinijinio tahue quijia. Sauulra 
cuhuariquiajinia seya cojuanaa pueya 
jiyaniijia quijiajaariuhuaj. 
8 Davidri jiyacari Ahimeelec sequeree: 
—¿Majatee niya quia jiitianucuaa 
cashana, nijiniaquetucuaja 
mueruujaajanio? Puera ritia camarnu 
Sauul secootenuucua, janiyari naajaa 
juhuasu neteyarucuaani. Majaari 
quenaaja cua riniu quiyarucuaa tama 
cua nijiniaquetucuajajaaja, tama cucuaji 
cua namitiajara cua casaajaajanio. 

9 Ahimeelecri naa David riucuaree: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 181 

—Taaquiriirinij. Elaa jiya jamatujinia 

quia mosano Goliat 
nijiniaquetucuajacuaja nooj jati 
racateyatej. Tucuaque toquejinia 
jiunioconucua pojiyano, cuniqui cua 
toque tamajiriani. Quia pare. Quiaa 
jaara socua casaa paniri, maja socua 
casaa cua jiitianuni. 
Davidri Ahimeelec riucuaree: 
—Cuno nijiniaquetucuaja 

mueruucuaja maninia quiria. Miji cua 
niquitiorenoj. 
10 Cuno juucajanij, Davidri Sauulcuaji 
mashiquiaari. Cunora socua tiuquishii
quiaari Aquiis jiyanishanoocuaari. 
Aquiisri Gat tiacajinia quijiaca taucuaca 
camarnu quiriquiase jiyacari. 11 Jiyacari
tij, Aquiis pueyari naa Aquiis 
sequetureequij: 
—Nio pueyanoqui Davidcuaja. Israel 
pueya camarnutej. Sauul 
jiyaraajiajaariuhuaj. ¿Niaatee noo 
niishiyaquij, na pueyacuajaari na 
timiquionuta na nianujunuusacari na 
jaaquenuunuta naa na 
maniniuhuaqueetanotej? Naa sequetu
juaari: “Sauulri mil moree. ¡Davidri diez 
mil moreecujua!” 
12 David tojishacari naa taucuaca sequesa
no nojuajinijitij, nojuajaari cuno Gat tiaca 
camarnu Aquiis puereree jiyanohua. 
13 Naacuatej, Davidri nojori niquiara na 
sapojonuta juhua paateca miijionu coteeree. 
Davidri cuno Aquiis tia tiootiuhuajiniji na 
tacuarashijionuta najuhuana naajiojonu 
coteeree. Na riacaacuaca jaasuteree na 
mohuajinijijaariuhuaj. 14 Camarnu Aquiisri 
naacua na pueya sequereequij: 
seseno. ¿Casaara jiyano pueyano nia 
tiuquiniriucuaa niyajaarinij? 15 Niya pa 
tiacajinia quiyacuajaari seseno pueya. 
Naacuatej, majaari cua paniniu socua 
seseno pueya naa sacuaraatia na 
miijionura niya cua tiacotej. 

—¡Nia niquiri! Nio pueyanoqui 

1 Samuel 21 ,  22,   31 

mashiquiaari, Adulam jiyani
shano raajiniaaco quishiiquiaariiri. 
 
Sauul puecoosaanu necohuataja 

 22  1 Davidri naacua tiji 
 31  1 Jiyacaritij, Filisteocuacaari 

—Puetusaareejanaanijia. Cua 

Israel pueya tiuquitiaquiaari 
nojori na miaquejonura. Cuno juuca 
Israel pueyari saaja cocuatetuquiaari 
nojori paraa Filisteocuacaacuaji. 
Naacuatej, Filisteocuacaari nojori 
shooquiaari cuno Guilboa jiyanishano 
tuhuananuucua. 2 Nojoriiri Sauul 
nuhuaji netecuaturee, Sauul niquiohua 
nuhuajijaajanio. Cuno Filisteocuacaari 
cuno juuca nio pojori Sauul niquiohua 
puecooree: Jonataan, Abinadab, 
Malquisuuanio. 3 Na nuhuaji, saaja Sauul 
nuhuaji pasacaatiurii netecuatunuuri. 
Jiyacari socua Sauul nuhuajititiurii 
cashanataari. Na maniniutiaturee 
saajaari. Sauulri naacua jiyanohua 
shiriiquiriiquij. 4 Tariucua jiananuuri 
naa nocuaji cashi nujuna sequereequij: 
camitiarejanaa. Quia nijiniaquetucuaja 
mueruu quia shitiare. Quiocua nata cua 
tohuariquiitiri. Majaari cua paniniu 
Pueyaso niishiyashijiaca taucuaca 
monura janiya, na sequetarura, “paa pa 
paraca morucuaani.” 
Na naacunaari saaja Sauul ruuretaree. 
Jiyanohua na puerenuucua majaari Sauul 
na camitianu paniniu quiriquiaa. Sauulri 
naacua tama na nijiniaquetucuajajaaja 
shitiareequij. Tama nocua 
jacamareejaarijia. 5 Sauulcuaji cashi nujuna 
niquishacari na camarnuuri tari 
cusoqueecuaa, nojuajaari na 
nijiniaquetucuajaacua jacamareejuhuaj. 
Cusoqueeri. 6 Cuno juucajanij, Sauulri naa 
cusonuuquiaari jiuujianaraca 
necohuatajatej, nocuaji cashi 
nujunajaajanio, puetunu miaquetoojonuu
cua na puerojosano na pueyajaajanio.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

2 SAMUEL 

Tanee Naajiosano Samueljiniji 

 

 

 
 

David jiyatesaanu camarnura 
puetunu Israel pueyarajanaa 

 5  1 Sauul mosaanu nuhuaji, puetunu 

supuetana Israelcuajinio caneno 

—Canaari seetanujuanaa quia 

maapue pueyajanaari Hebroon 
tiacajinia nijioquiaari tii nojori pocoojo
nura Davidta. Nojoriiri jiyacari naa 
David sequetuquiaari: 
tapueyocuacani. 2 Canaatucua casaara 
tamacare canaa camarnunij. Taaquiriiri
nij, Sauulcuaaquiniateja canaa camarnu 
quijiajaj. Quiajaniya saniya cutaraari 
maninia puetunu canaajanaa puerojojua 
pa paraa miaquejonuucua. ¿Quaateeri 
tari niyajetarucuaa Pueyaso sequesano 
quiajaniyatej? Pueyasocuajaari seetanu
juanaa quia sequeno, quiaari puetunu 
quiarta Israel pueyajanaa jiitiariquiano. 
Quiaari nojori camarnu quiriquianoju
huaj. 
3 Naacuatej, puetunu supuetana Israel 
pueyajinijinio jiyaniijianucuajanaari 
Hebroon tiacajinia nijioquiaari tii nojori 
pocoojonura camarnu Davidta. Davidri 
jiyacari narta pueyata Pueyaso niquiara 
seetanujuanaa sequetooquiaari taa 
seetanujuanaa nojori 
miitioonutaniyanij. Naa na miitiuniu 
nuhuajitij, narta pueyari David 
jiyateturee puetunu supuetana 

182 

Israelcuajinio caneno pueya camarnu na 
quiniuria. 4 Jiyacaritij, Davidri tariucua 
treinta marijia shocotejonu quiriquiaa, 
nojuaja jaara puetunu supuetana 
Israelcuajinio caneno narta pueya 
jiitianu coteequiaari. Naacuatej, Davidri 
cuarenta marijia shocotejoquiaari 
camarnu na quishacari. 5 Davidri 
coteenu saaja supuetana Judaacuajinio 
caneno raquitiinio narta pueya camarnu 
quijia Hebroon tiacajinia. Naa cuno 
Hebroon tiacajinia camarnu na 
quishacaritij, tii shocotejoquiaari saaja 
siete marijiaari socua seis racanio. 
Israel, Judaa, nio querajaa maanu 
coquetoonuhua camarnu na quishacari, 
Davidri Jerusaleen tiacajinia pacuno 
quiriquiaa tari. Naacuatej, nojuajaari 
Jerusaleen tiacajinia shocotejoquiaari 
treinta y tres marijia, Israel maanu, 
Judaa maanu camarnu na quishacari. 
 
David tiuquitiasacari Jerusaleen 

tiaca na miaquejonura 

6 Tarijia, coteenu Jerusaleen tiaca 

camaruhua quijiaari taucuaca, 
Jebuseocuaca jiyanishano. Naacuatej, 
camarnu Davidri na pueya jaatiaquiaari 
cuno Jebuseocuaca miaquejonuucua. 
Cuno Jebuseocuacaari jiyaniquiaari 
Davidri maja na naata nojoriicua 
tiuquiniu quiniutianiya nojori na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 183 
miaquejonura. Nojoriiri naacua na 
rerequetenuta naa David sequetuquiaa
ritij: 
—Majaari quia naata canaacua 
tiuquiniu quiniutianiya canaa quia 
miaquejonura. Niya canaa cariyojuaru
juri, shipiiniuquiuniuujiacajuhuaj, saaja 
nojoricuajaari canaa tiaca tohuateyaji 
cojuariquiano maja canaacua nia 
tiuquitianura. 
tiuquitiaquiaari, cuno quiarijia 
Jerusaleen tiacani. Jerusaleen tiacaari 
naacua David tiacata niishishiyaquij. 
10 David cumaacaari socua jiyacate
quiaari tojishano camarnu na quiniuu
cua. Cumaacaraca quijia Pueyasojua
naari na cojiriquiaacuaja. 
 

7 Davidri saaja cuno Jebuseocuaca 

Maninia rupaajinia Pueyaso 

sequesacari David 

 7  1 Tari camarnu David quishacari, 

nojuajaari panaatia quiriquiaa 
nocuaji na tiatesanojinaaco. Naa tari 
panaatia quiriquiaari Pueyaso 
shocojotaniniuucua nojuaja puetunu na 
jiya shocua quijiaca na paraajanaa. 
2 Davidri jiyacari naa sequequiaari 
pueyarano Pueyaso sequesano caminiu
jiunia Nataantej: 
—Quiaacuajaari puetunu niishiyaja
naa, janiyari taquiya suruhuatujiniji 
cucuaji cua tiatesanojiniaaco quiyacuaa
ni. Pueyaso quijia cojeeri saaniniuujia 
toqueyarano shiyosano tunujusano 
cariquioco cajitiaacujua. 
3 Naacuatej, Nataanri jiyacari naa 
camarnu David riucuareequij: 
—Maninia quia miiri, taa quia niishirioji
ya quia miishocoriquianocuajani. Pueyaso
cuajaari quia cojiya. 
sequequiaari Nataantej: 
Quiocua quiria naa na sequeseenoj. 

4 Cuno niucuajanij, Pueyasoori naa 
5 —Cua seru Davidcua quia quiaare. 

2 Samuel 5,   7 
Janiyajanaa Pueyasoniquij. Janiyajanaacua
jaari naa nio sequeya Davidni: “Majaari 
quiajaniya cuno, cua quijiara tiariquianoni. 
6 Egipto jiyajiniji cua jaatianujiniji puetunu 
nia supuetanaa Israelcuajinio caneno 
pueyajanaanij, jiyacarijiniji, quiarijiajuhuaj 
majaari tiasanojiniaaco cua quiniu. Janiyari 
saaja toqueyarano shiyosano teetejosano 
cariquioco quiquiaa pueyaracaanuni. 7 Naa 
pueyaracaanu nojoritia cua rucuanejosacari
tij, majaari cua sequenu quijia 
camarnurano cua jiyatesano cua saquiriojo
sano narta pueya jiitiariquiano, ‘quiria nia 
tiare suruhuatujiniji cua quijiara.’ 
8 Naacuatej Nataannaa, quiarijia saniniuujia 
quiria quia caminiujiuri cua seru Davidra 
nio nera cua sequesanoni. Janiyari, 
cumaacaraca quijiajuhuanaja Pueyasoni. 
Janiyajanaari naa David sequeyani: 
‘Janiyari quia saquiriojono puetunu quiarta 
pueyajinijiniojuanaani. Naajuhuaj, janiyari 
naa quia jaanioni maja socua seya nuhuaji 
quia nujuanamitiniuria. Janiyari naa quia 
jaanio cua saquiriojosano quiarta Israel 
pueya camarnu quia quiniuriani. 9 Majaari 
nio niyajetanu. Janiyajanaacuajaari 
puetunu tiquiyocuajanaa quia cojinioni. 
Quiaari naacua quia paraa miaquejonu 
puecanotej, teyonu pojoritiucuaja juucua 
quejatuquiaari quia miaquejonuni. Naa cua 
naacanuucua quiajaniyatej naa quia paraa 
quia miishanojinijiiri puetunu tiquiyocuaja
naa niishishiya. Naacuatej, janiyari 
quiarijia quia jiyateree juhua nocuaji 
jiuujiatesano pueyanoni. Cunoori puetunu 
quia miishanojiniji niishishaanuucua 
puetunu jiyacajiniajanaa. 10 Naajuhuaj 
janiyari tariucua jiya jeenucuano cua 
saquiriojosano Israel pueya quijiarani. 
Janiyari cuno jiya camaruutinio nojorini. 
Nojoriiri cuno jiyajiniji 
pootioshiyaquiriquianojuhuaj. Nojori paraa 
sesa miijiacaari maja tari nojori 
miitiariquiano juhua coteenujua. 
11 Tariucuacaanu saaja nojori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Samuel 7,   11 
puerojoriquiano cua pueya jiitiasacari 
jiyaniijianucua nojoriiri tojetaarucuajanaa 
na paraa taucuaca miitiasano pueya quijia. 
Quiajaniya saniniuujia Davidnaa, quiaari 
panaatia quiriquiano cutara, quia paraa 
taajetesoo tojetaarucuajanaa. Naajuhuaj, 
janiyari quia muetuteriquianoni. 12 Quiaa 
jaara quia saaquianoshishacari shaajeyari
quia, janiyari niquiriyatu quiocuajinio 
caneno pueyajinijinio camarnurano na 
jiyateriquianoni. Cua cumaquiniuucua 
nojuaja, majaari na naata jatasano camarnu 
quiniutianiya camarnu na quiniujiniji. 
13 Nojuajaari cua quiquiorano tiariquiano 
cutara. Janiyari naacua pueyaracaanu 
camarnura quiriquiano na jiyateriquianoni. 
14 Nerani, janiyari na que quiriquianoni, 
nojuajaari saniniuujia quiria quiyanu 
quiriquianoojua. Jaara sesa miiri, janiyari 
na roshiritiariquianoni na saniiniuria 
quenaajacuara. Janiyari naa na 
miiriquianoni, taa pueyano miiquiaa 
neyanucuaani jaara na tojiyaquiri. 
15 Saniniuujia, maja cutaraari maninia cua 
miiniu cua tarinitianu quiniutianiya nojuaja 
taa cua tarinitiacanu maninia cua miiniuria 
Sauulcuaani. Janiyacuajaari na niti quia 
jiyatecanu camarnu quia quiniuriani. 
16 Quiocuajinio caneno pueyari naa 
camarnu na quiniu sanitijiotooriquiano 
quia niti pueyaracaanura. Janiyajanaari 
nojori jiitiariquianoni.’ ” 
17 Jiyacaritij pueyara Pueyaso sequesa
no caminiujiunia Nataanri naa Pueyaso 
sequesano caminiujiuquiaari Davidra. 
Maninia David pohuatareeri taa na 
tojiquiaaricuajanoj, taa na 
niquitishaaquiaarijaniuhuaj. 
 

David jiuriasacari Uriias  

niquiocua Betsabee 

 11  1 Saamueca puequesaqui 

tacareejonu coteesacari, jiyaca 

camaruhuari jiyacari jiitiquiaari 
miaquetoojonuucua quiojonu. 

184 

Naacuatej, Davidri jiyacari Joab narta 
miaquejonaa maapue puerojonaata 
seerataquiaari nojori paraa Amonita 
miaquejonuucua. Puetunu Israel 
pueyajinijinio miaquejonaajanaari 
quiojoquiaarijuhuaj. Nojoriiri jiyacari 
na paraa shooquiaari. Na nuhuaji 
Amonita tiaca Rabaa cosejotuquiaari 
maniniaari. Na camaruhua 
miaquejotureeri. Davidri jiyacari na 
pueyajiniji catequiaari saniniuujia. 
Juhuajaniya quiriquiaa Jerusaleen 
tiacajiniaari. 
2 Tamonu tenacari, tariucua jariya 
pananu jasacari, Davidri na matujiniji 
sanequiaari. Na tia cacojiria 
canujuucojoriquiaari. Tiji niquirii maaji 
nanaanoori. Maajiiri tojetaarucuajanaa 
maaji maniniu quiriquiaa. 3 Shusha na 
nanaca curetaanoori, naa jiyacari 
nanariquiaaquij. Davidri jiyacari na seru 
jiyaroree nequesoreenuucua canteja 
cuno maaji quiriquiaani. David jiyacari 
naa sequesaareequij, “Nojuacuaja 
Betsabee, Eliam niyatu, tahue Hitita 
Uriias niquiocuaari.” 
4 Davidri na seya sequequiaari cuaara 
Betsabee jaatucutuura nocua. Jaara 
Davidcua tiuquinishaaquiaari, Davidri 
na jiuriaree. Tariucua jiuriasanoori na 
tiaco riujiuuriohua. 5 Maajiiri manaje
quiaari. Naacua naa na rupaa jiyaroree 
Davidcuaari: 
—¿Taa cua miyarijia? Tari quiara 
manajereenijia. 
6 Jiyacaritij, Davidri ritia na seru 
jiyaroquiaari naa Joab na sequenura, 
“Miji cucua quia jiyarore Uriias, Hitita 
tahueni.” 
Joabri Davidcua jiyaroree Uriias. 
7 Uriias tiuquishacari Davidcua, Davidri 
jiyacari naa na sequereequij: 
—Cua pohuatare nia miaquetoojonuji
niji. ¿Taa nia quiyani? ¿Joabtee maninia 
quiyacuaja, puetunu parta pueyajuhuaj? 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 185 

8 Naa David nequesoreenu nuhuaji 
—Quia tiajinia quia tiuquishuhua. 
Uriias tohuatanu nuhuaji camarnu 

—Uriiasri maja na tiajinia na maque
Davidri naacua naa Uriias sequeree
—¿Majateeri tucuacaanuji quia 

Uriiastej, naa na sequereeri: 
Maniniaari nanasaasuhua. 
David jiyacoji, Davidri na seru jiyarota
ree na miaquesano taujiniji Uriiasrano. 
9 Uriiasri saaja maja na quianu quiquiaa
ri na tiajinia maquenuucua. Cuniquijia 
camarnu David tia tohuateyaji cojuanaa 
narta pueyata maquequiaariiri. 
10 Naacuatej, seyari naa David 
sequequiaaritij: 
nu quiriquiaa. 
quij: 
tiuquiniuhuacuaja naa quia tiajinia quia 
maquenu paniyaquiniuriatej? 
11 Uriiasri saaja naa David 
riucuareequij: 
—Cua tojiri cua camarnunaa. Pueyaso 
quijia cojee, na paraa miaquejoriquiano 
cuarta Israel pueyajuhuaj, supuetana 
Judaacuajinio caneno pueyanio, puetunu 
nojorijianaari taraatia nareja shiyosano 
toqueya teetejosano cariquioco 
juhuaquejiya. Cua jiyaniijia Joabri na 
shiniquia juhuaquejotaajuhuaj tii 
miaquejonuucua pueya jiitianaa quia seya 
jiyaniijianucuatajuhuaj. Naa tiquiyocua 
nojori juhuaquejotasacari shiniquiacuaatej, 
¿casaatucua naacua juhuajaniya cua tiajinia 
cua tiuquitiricuaranij, juhuajaniya cua 
miaquenura, cua ratunura, taquiya 
jiurianuucua juhuajaniya cua 
juhuaquenurajuhuaj? Maninia cua cojuanu 
paniniuucua quia paraacuaji quiajaniya, 
cua camarnunaa, majaari cua tiajinia 
maquenuucua cua quianu quiniutianiya. 
12 Davidri naacua Uriias sequereequij: 
—Niyaja quia maqueyareeruhuaj. 

Quiocua tama tariqui quiaariquia 
cutara. 

2 Samuel 11 ,  12 
Uriiasri naacua cuno juuca jiyojequiaari 

Jerusaleen ticajiniatej. 13 Davidri Uriias 
masuuree nata na miaquenura, nata na 
ratunurajuhuaj. Jiyacari Uriias 
mashaasequetereeri. Uriiasri tariucua 
niucua tohuataarohua David shuriucuaji. 
Camarnu David tia tohuateyaji cojuanaa 
pueyata maqueyareeriuhuaj. Majaari na 
tiajinia na quianu quiyarohua. 
14 Davidri cuno tariqui naajioquiaari 
Joabra, Uriiastaja na jiyarotasocoriquiano. 
15 Na naajiojinia naa Joab sequereeri: 
“Niocua Uriias jatare jiyareta nia nacaacu
ma miaquetoosaqui. Jaraa tii tiuquimia, 
niocua nia nijiniara nocuaji netecuaturohua. 
Jaara naatishaare cuaara tiijia cusoora.” 
16 Joabri niishiriquiaa tee puereyaquijiaca 
nojori paraa quiriquiaani. Naacuatej, Joab 
jaara nojori paraa tiaca suhuanacoquiaari, 
Uriias jiyaroree cuniquiiri juhua nojori 
sotaja na quiniuria. 17 Jiyacaritij, cuno 
tiacajinijinio nojori paraari tohuareeta
quiaari nojoritia na miaquetoojonura. 
Noojiaqueya David pueyajinijinioori jiyacari 
tii puecoosaaree. Uriiasri jiyacari tii narta 
pueyata cojiritiasaareejuhuaj. 
26 Betsabee niishishacari neyaca Uriiasri 
tari miaquesaaree, nocua 
sapiyojoquiaariiri. 27 Tari neyacaacua 
sapiyojonu na tarinitiasacari, Davidri 
jiyacari na seru jiyaroquiaari Betsabee na 
canujutenura nocua. Davidri na 
niquiocuaaquiaari. Tari Davidta Betsabee 
quishacari, jiyacari Davidra na manajesano 
caya raquiaariiri. Pueyasoori maja na 
maniniucuanu quiquiaari cutara naa 
sacuaraatia David miishanotej. 
 
Pueyasoori Nataan  

nacasutequiaari David 

 12  1 Pueyasoori pueyarano na 

sequesano caminiujiunia Nataan 

jiyaroquiaari Davidcua. Nataan jaara 
tiuquishiiquiaari Davidcua, Nataanri 
naa David pohuataree: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Samuel 12 

—Querajaa pueyanoori tamonu 

tiacajinia quijia. Niquiriyatuuri casami
riaca quijia cutara. Tamonuuri tojetaa
rucuajanaa casamiijiu quijiaaja. 2 Cuno 
casamiriaca quijia pueyanoni, nojuajaa
ri queraatia borreecohua jiitiaja, 
queraatia juyacajaajanio. 3 Cuno, 
casamiijiu pueyano saniniunijia, 
nojuajaari niquiriyatu borreeco 
niquiojuaniyojua jiitiaja, tamasacajiniji 
na masesano saajaarohuaj. Na 
camarujuanaaari cuno borreeconiyojua 
canashitiquiaari. Na camaru 
niquiohuata maashiiquiitiaquiaariiri. 
Puetunu na camaru miasanojiniji 
miaquejojuaari. Na camaru raatonuque
jiniji rarujujuajaariuhuaj. Na camaruuri 
na jiriquiajinia na maquiojojua. Cuno 
pueyanoori naacua cuno 
borreeconiyojua panijia juhua 
neyatujua. 4 Tamonu juuca, casamiriaca 
pueyanoocua tiuquiquiaariiri tamonu 
pueyano. Casamiriaca quijia pueyanoori 
jiyacari maja quenaaja niquiriyatu na 
borreecohua na juyacajiniji monu 
paniyaquirii nocua tiuquinio na 
mianuutesocoriquiano. Jiyacari cuno 
casamiijiu jiitiasano niquiriyatu na 
borreeconiyojua jaariutiaree na 
mosocoriquianoori. Cuno mianuuteree 
na tiajinia tiuquinioori. 
pohuatasanotej, jiyanohua juaariiri. 
Davidri naacua Nataan sequereequij: 
—¡Seetanujuanaa Pueyaso niquiara 
quia sequeyanijia, naa sacuaraatia 
miijia cuaara mosaaria juhuari! 6 Naa 
narta pueyano na miiniuucua nocua na 
taraajeyaquiniutiatej, cuaara na camaru 
tacatohuara cuatro borreeco saniniuujia 
cuno na mosano borreeco niti. 
7 Nataanri jiyacari naa David 
seequereequij: 
—¡Quiaacuajaari nojuacuaja, naa 
miinioniquitij! Quiarijianij, Israel pueya 

5 Naa David tojishacari Nataan 

186 

Pueyasoori quiocua cua jiyaroreeni 
quiara nio cua caminiujiuniuria. Naa 
quia sequeyari: “Janiyari cua Israel 
pueya camarnurano quia saquiriojononi. 
Nio quia niishiriquiajuhuaj, maja Sauul 
miaquenura quiajaniya, janiyajanaari 
nocuaji quia cojuanoni. 8 Davidnaa, 
janiyari camarnuucuaji cua 
tiatesanojiniaaco cajiriquiano quia 
saquiriojononi. Naacuatej, juhuajaniya 
quia quiniuria, janiyari naacua puetunu 
quia camarnu Sauul niquiocohuajanaa 
quia niquitiono juucuani. Naajuhuaj, 
janiyari nio querajaa maanura 
raquitiijinio quiarta pueya camarnurano 
quia saquiriojononi. Nojoricuajaari nio 
querajaa maanu cua pueya, Israel, 
Judaanio. Naa puetunu cua 
niquitiosanojanaa jaara puera secaja 
quiquianu quiara, janiya maara socua 
queraatia quia niquitiomanij. 9 Quiarijia 
saniniuujia, ¿casaara quiarano cua 
sequesano quia shocoterucuaarinij, naa 
sacuaraatia cua soosano quia 
miiniurianiquitij? Quiaari Uriias 
morucuaa Amonita taucuaca juaashi
quiajinia quia jatanuucua nojuaja. 
Quiaari naacua necocua ririucuaaquij. 
10 Naa quia motenuucua Hitita tahue 
Uriiastej, necocua quia riniuucuajuhuaj, 
quiaari cua shocoterucuaa tama quia 
panishanojaaja quia miiniuria. Naa cua 
soosano quia miiniuucuatej, quiaari 
naacua pueyaracaanu macaariquianotej 
quia niquiohua tacaresetanuucua 
puecootoonu tama nojorijiaaja. 
11 Janiyajanaa Pueyasoniqui. Quiara 
sequeya nionijia: Cuno naa sacuaraatia 
cararaatia quia miiriquianoni, cunoori 
tama niquiriyatu quia 
niquiohuajinijiniojaaja. Jiyacaritij, 
janiyajanaari quia namijiataqui quia 
niquiocohua niquitiojoriquiano niquiri
yatu quia niquiohuajinijinioni. 
Nojuajaari na caririquiyaquiniutia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 187 
puetunu Israel pueya niquiarajanaa quia 
niquiocohua jiuriariquiano juhuajaniya. 
12 Quiaa jaara jiyasohuaja 
miiquianucuaa naa sacuaraatiatej, 
janiya cutaraari naacua saniniuujia 
puetunu Israel pueya niquiarajanaa quia 
naminiutianiyacujua. Naacuatej, 
puetunu pueyajanaari naa cararaatia 
miishanojiniji niishiriquiano.” 
13 Naa Pueyaso sequesano Nataan 
caminiujiushacari Davidtij, Davidri naa 
sequeree: 
miiriucuaa Pueyasoni. 

—Seetanujuanaa, janiyaqui sesa 
Nataanri jiyacari na sequeree: 
—Davidnaa, Pueyasoori maja na 
saniitionu quiniutianiya quiajaniya naa 
sesa quia miiniuucuatej. Majaari na 
shaajanu quiniutianiya quiajaniya. 
14 Naa seetanujuanaa Pueyaso quia 
najiquitiniuucuatej, cuno shusha rananu 
quia niyanuuri shaajeriquiano cutara. 
15 Nataan riujiuushacariuhua na tiajinia, 
Pueyasoori jiyacari David niyanu Uriias 
niquiocuaacua na mueratesano cusoteree 
jiyanohua. 16 Davidri jiyacari Pueyaso 
secojoree neyanu naatanuhuara. 
Miaqueyaquiriijaariuhuaj socua maninia 
Pueyaso na secojonura. Jiyocua 
pojonuucua juhuaquejojuajaariuhuaj 
seetanujuanaa Pueyaso na secojosacari. 
17 Na jiyaco jiyaniijianucuara na jiyatesano 
pueyari na sananuucua nijiojua juucua. 
Saaja nojori ruuretajaari. Naa jiyanohua 
neyanuucua na miiniuucuatej, majaari na 
paniniu quijia mianujuhuaj. 
18 Conaajaari siete juucajinia cusoquiaari. 
Jiyacaritij, na jiyaco jiyaniijianucuarano na 
jiyatesano pueyari David puerequiaari 
neyanujiniji na numootetunura. Tama 
nojorijiaarijia naacua naa 
sequetooquiaaritij: 
—¿Taa pa numooteyacuaanoj? 
Saminio mueya quishacarijia, nojuajaari 
saa pa ruuretajacuaja. ¡Quiarijia 

2 Samuel 12 

socuatejaj! Mosaatia miirii tama na 
cuaqueyajaniquijia. 
19 David niquishacari na tiaco seyari 
tama sasacoojotariquiaajaacujua, 
Davidri niishiquii neyanuqui tari 
cusoquee. Naacua na seya nequesotaree
ri: 

—¿Mueyatee tari cusoquee? 
Na seyari na riucuaree: 
—Jaa, tari cusoqueeno. 
20 Davidri jiyacari jiyocua na 

sayocojosaquiji sanerohua. Nanareeri. 
Na cuaqueyacua shuquiujiutiaree 
shanohua jaanutajaari. Na toque 
maniniuqui cushiriijaariuhuaj. Naa 
miyanoori Pueyaso secojojua tiaco 
tiuquiquiaari tii Pueyaso na maniniu
huaqueetanura. Tiji tohuataanoori na 
tiajinia quiaarohua. Miaajeeju na 
quiniuucua, sequereeri miaquesano 
cuaara nera ruposaaria. Davidri 
miaqueree. 21 Na seyari naacua David 
nequesotatureequij: 
—Camarnunaa, ¿Casa quia miyarini
jia? Mueya shaajeyaquishacarijia, 
quiaari Pueyaso quia secojonura 
miaqueyaquijia. Quiaari saa nujuque
nuucua quijiajuhuaj. Mueyari juucua 
tari nimishiquiicuaja, quiaari saaja quia 
sayocojosaquiji saneree. Quiaari tari 
juhuajaniya miaquereejuhuaj. ¿Casaara 
naa quia miyarinij camarnunaa? 
22 Davidri jiyacari naa riucuaree na 
seyatej: 
—Mueya cusoyaquishacarijia, janiyari 
Pueyaso cua secojonura 
miaqueyaquijiani. Janiyari saaja 
nujuquejajaniuhuaj. Janiyari naa 
miijiorucuaani cua jiyanishacari 
Pueyaso naasucua cucua taraajenutani
ya quiyanu na naataniniuhuara. 23 Quia
rijia quiria cusoquee saajaari. ¿Janiyatu
cua casaara najuhuana cartere miaque
nuni mueyacuara, Pueyaso cua 
secojonuranij? ¿Maatucua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Samuel 12 – 15 
naatarohuajanojoni? Seetanujuanaa 
niishiya cutaranijia, janiyari na nuhuaji 
quiyanu coqueriquianoni. Nojuaja 
cutaraari maja na naata samiitianuhua, 
na coquenuhuara janiya. 
 

Absaloon namishacari Amnoon 

Absaloon rimiatu Tamar na 

canunuucua 

 13  29 Absaloon, Amnoonnio, 

nojoriiri camarnu David niquio
hua quijia. Jiyacaritij, Absaloonri 
tarajanu Amnoon motequiaari na pueya. 
Absalooncuajaari naa rootaquiaari na 
pueyatej naa na motunura Amnoon. 
Naa tapueyocuaca niquishacari Amnoon 
mosaanutej, nojoriiri ritia na burrohua 
nijinia tacataree. Tiji 
mashiyocuatureeri. Puetunu nojorijia
naari David niquiohua quiriquiase. 
37 Absaloon saniniuujia, nojuajaari tiji 
mashiquiaari Talmai jiyanishanota. 
Cuno Talmairi Amiud niyanu quijia. 
Amiudri saniniuujia Guesur jiyajinijinio 
camarnu. Naacuatej, Absaloonri cuno 
Guesur jiyajinia jamaashiiquiaari 
tarajanu na monu nuhuaji. Tii shocote
joquiaari jiuujianaraca marijiaari. 
38 David saniniuujia, nojuajaari puetunu 
juucajanaa neyanu Amnooncua 
nujuquejojua. 
 

Absaloonjiniji pohuatasano 

 14  25 Puetunu cuno Israel 

pueyajinijiniojuanaanij, majaari 

quenaaja niquiriyatu nojorijinijinio 
quiniu quijia pueyano maniniu juhua 
Absaloonja. Naacua maniniuhuaqueeta
sano quijiaari. Na niohuacaca 
jiriquiacajiniji, puetunu na cacojuanaa, 
tojetaarucuajanaa maniniu quijiaari. 
26 Absaloonri muecaca maniniuriaca 
quijiajuhuaj. Moosunaja na quishacari, 
na taajejaari. Naacua puetunu marijiara
janaa na naca tuquetejaari. Tariucua 

188 

tuquesano na muecacaari socua 
querajaa kilojiniji quijia na niiquia. 
27 Absaloonri jiuujianraca canuu 
necohua jiitiaja, niquiriyatu maajinio. 
Cuno maajiniyojuaari tojetaarucuajanaa 
maaji maniniu quijia. Tamar jiyanisha
no quijiaari. 
28 Absaloon riujuuniu nuhuaji Guesur 
jiyajiniji Jerusaleen tiacajiniohua, 
majaari quenaaja na que David na 
niquiniu quijia. Naa na que niquiyori 
querajaa marijia shocotejoquiaari. 
 

Absaloon taanuunu panishacari na 

que David, camarnu na  

quiniuria na niti 

 15  1 Pasanaataja cuno nuhuaji, 

Absaloonri rucuanejotajaru 
caballohua jaatiasano masequiaari. 
Cincuenta cumamaca pueya 
saquiriojoquiaarijaariuhuaj na tacoji 
netucuaturiquiano nucoco na rucuanesaca
ri. 2 Absaloonri tariquiicuaji saneneecojojua 
tiacajiniara tiuquijia nuu shuriuquiocora na 
nujuanura pueyacuaji. Pueyari juucua 
camarnu Davidcua nijiojua sesa nojori 
miishanojiniji na jeecatoonura narta 
pueyanota. Absaloonri naa nijiono pueya 
cojeteja tiaca tohuateyajijiatej. Tii nojori 
nequesoreejaari teyano tiacajinijinioteja 
nojorini. Cuno pueyano jaara na 
riucuaquiaari nojuajaari Israel pueyajiniji
nio quiriquiaajuhuaj, Absaloonri jiyacari 
naa nojori sequejatej: 
camarnuucua na netetaaniqui, cunoori 
seetanujuanaa. Saniniuujia, shaaqui 
cutaraari jiyaniijiara pa camarnu 
jiyatesano quia tacaatiasano casaa 
jeecariquiano quiara. 
4 Absaloonri naa pueya niquiara 
maniniuhuaqueejajuhuaj. Naa sequeja 
pueya niquiaraari: 
—¡Casaama cua jiyateriquia puetunu 
cuarta pueya nequesoreenara cutaranij! 

3 —Cuno quia juaaquiaca quiaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 189 
Janiya maara pueyacuaji cajiri cutaranij 
puetunu nojoririajanaa cua jeecanura 
nojori tacaatiasano casaa. 
5 Naajuhuaj, pueya jaara Absalooncua 
cateconuquiaari nocuara na 
jacamatunura, Absaloonri saaja nojori 
quiaja na cacanuunura. Pueya 
nujuunequejajaariuhuaj. 6 Absaloonri 
naa miijia puetunu narta Israel 
pueyajanaatej, noo pojori, canapuetu
cuaja camarna Davidcua quiojojua 
juucuani, nojori miitioosanojiniji nojori 
jeecanura. Naa Absaloon miiniuucua 
saniniuujia narta pueyatej, narta 
pueyari na maniniucuatuquiaari 
naacuatej. 
7 Absaloon jaara tari shocojotequiaari 
cuatro marijia naa narta pueya na 
miijiosacaritij, camarnu na que David 
sequeree naa socuaari: 
—Cua camarnunaa, nareja cua 
niquiri. Janiya quiarijia quianu paniya 
Hebroon tiacajiniani. Janiyari tii 
seetanujuanaa Pueyaso cua sequesano 
miiniuucua quianu paniyani. 8 Nio quia 
seru quitiasusacari Guesur tiacajinia, 
Siria jiyajiniani, janiyari tii cua 
quishacari naa sequeno Pueyasoni: 
“Pueyasonaa, quiaa jaara cua 
quiniutiaja cua riujiuutiriohua niiquiji 
Jerusaleen tiacajiniohua, janiyari quia 
tojijiara quiriquianoni.” 
sequeree: 

9 Camarnu David na queeri naa na 
—Juhuajaniya quia quiaare. 
Absaloonri jiyacari Hebroon tiacajinia 
quiaquee. 10 Nojuajaari jiyacari na pueya 
jiyaramiquiquiaarijuhuaj, nio na sequesano 
numootejosaanura puetunu narta Israel 
pueya tiacaqueyajiniajanaa. Nioori narta 
pueyarano na sequesano quijia: 
—Pueyanaa, niaa jaara trompeta 
jonenenuunu tojiri, niocua jiyacari 
sequere: “Absalonquii tari camarnura 
jiyatesaaree Hebroon tiacajinia.” 

2 Samuel 15 
11 Absaloonri Jerusaleen tiacajinijinio 

dosciento pueya masuuquiaari na 
cojiriquiano Hebroon tiacajinia na 
quiasacari. Cuno pueyari juhuajaniya na 
nuhuajitiuquiaari. Nojoriiri maja na 
niishiniu quiriquiaa casaa Absaloon 
niishiriojoriquiaa miiniuni. 12 Tari 
Absaloon puecoonu panishacari 
Pueyasorano na seya, jiyacari Ahitofel 
jiyanishano numootetereeri nocua na 
niniuria Guilo na quijia tiacajiniji. Cuno 
Ahitofelri camarnu David nacasuna 
quijia. Absaloonri naa masuuquiaari 
Ahitofeltej, na cojiriquiano seya na 
puecoosacari Pueyasora. Naa na que 
David pueya na masuunujunuucuatej, 
Absaloon pueyari tari queraraqui 
quiriquiaa na que na tacaretanura 
camarnu na quiniu paniniuucua. 
 

David mashishacari Jerusaleen 

tiacajiniji neyanuucuaji 

13 Jiyacaritij, tamonu pueyanoori 
Hebroon tiacajiniji netequiaariuhua 
Jerusaleen tiacajiniohua, naa na numoo
tenura camarnu David. 
—Puetunu Israel pueyajanaari tari 
Absalooncua pacuree, Absaloon 
quiniuria nojori camarnu quia niti. 
14 Davidri jiyacari jiyaniijianucuara na 
jiyatesano Jerusaleen tiacajinia na 
pueya sequeree naatej: 
—¡Ritia niiquiji pa mashiri 
Absalooncuaji! Nia ritiuniri, paa mariqui 
puereeta miishaareeri, paa mariqui niyaja 
puetunujuanaa pa Jerusaleen tiacajinia 
ritiasaaseeri, nijiniaquetucuaja mueruuta 
shooshocoriquiano. 
15 Na seyari naa camarnu David 
riucuatureequij: 
—Camarnunaa, canaacuajaari 
puetunu quia miiniu panishanojuanaa 
miiriquianoni. 
16 Jiyacaritij, camarnu Davidri 
puetunu na tiajinia quijiacajanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Samuel 15 ,   18 
mashitiaree Jerusaleen tiacajiniji. 
Saniniuujia, tucuaji na 
rucuajeejosanojinijinio saa diez 
maajipohuaja tiujiaquiaari na tia 
cojuariquianoori. 23 Puetunu noo 
pojorijianaa Jerusaleen tiacajiniji 
mashiriquiaani, puetunu nojorijianaari 
marteturiquiaa na nujuquenuta. 
Puetunu David pueyajanaari Cedroon 
jiyanishano samo niuutiaquiaari. 
Camarnu Davidri nojori nuhuajiriquiaa. 
Naacuatej puetunu pueyajanaari 
camarnu David puetatuquiaari cariiquia 
jiyajiniara neteja nucuama. 
 

David tacaashacari neyanu 
Absaloonniquijia mosaaree 

 18  2 Camarnu Davidri jiyacari 

miaquetoojoriquiano na pueya 
raquiriojotaree jiuujianaraca maanura. 
Coteenu pueya maanu seerataree Joabri. 
Socua tamonu na pueya maanu 
seerataree Abisai jiyanishanoori. 
Abisaicuajaari Seruia niyanu quiriquia
se. Seruia saniniunijia, nojuajaari Joab 
tarajanu quijiacuaja. Naajuhuaj, socua 
tamonu na pueya maanu seerataree Itai 
jiyanishanoori. Nio Itairi Gat tiacajiniji
nio quijia. Davidri cuno jiuujianaraca 
pueya maanu sequequiaari naatej: 
—Janiyacuaja niaata canujiya pa 
paraa saniniuucuajuhuaj. 
3 Puetunu na pueyajanaari naa na 
riucuaree saaja: 
—Maja camarnunaa, maja timia 
canaa cojiniu paniniu. Nojori jaara 
canaa shocotere, tuma nojori jiyanij 
quia shocoteriquiano. Naajuhuaj, nojori 
jaara canaa pueya juurajashojore 
miaquejonu, tuma nojori jiyanij pocua 
taraajeriquiano. Quiajaniya saniniuujia, 
canaa camarnunaa, jiya quiajaniyajani, 
canaara, quiaari juhua diez mil pueyaja. 
Naacuatej, niyaja canaacuaji tiacajinia 
quia jiiriatare. Pa paraa jaara canaa 

190 

juurajashojore, quiocua niiquiji socua 
pueya jiyaramiquiri canaacua canaa 
juhuacuriquiano. 
4 Davidri jiyacari naa riucuaree na 
pueyatej: 
—Tamajaaja nia quiaarequi. Niaacua
ja saa cua sequeyajaa. 
Camarnu Davidri naa na sequenuta 
tiaca tohuateya shuriuquiocora 
nujuaree. Tiacajiniji tohuareetaano 
miaquetoojonuucua quiojiyano na 
pueyari tucuayocua quiatacoriquiaa na 
niquiara. Cuno pueyari tariucua 
raquiriojotasano quiriquiaa queraatia 
maapuera; cien pueya maapue, mil 
pueya maapuenio. 
5 Camarnu Davidri jiyacari 
miaquejojuaca jiyaniijianucua Joab, 
Abisai, Itai rootareequij: 
—Naatej, taa nia paniyacuaa 
janiyanij, niocua naa quiyanu 
Absalooncua taraajeturejuhuaj, majaari 
puera cua miitiatunuujua. 
Naa camarnu sequesacari Joab, 
Abisai, Itaitij, puetunu miaquetoojonuu
cua quiojiyano pueyajanaari na 
tojitiurii. 6 Jiyacaritij camarnu David 
pueyari quiojoquee nojoriicuaji 
raquitiinio narta Israel pueyata na 
miaquetoonura. 
Nojoriiri supuetana Efraiincuajinio 
caneno pueya jiya nacuhuanacajinia 
naacuneetooquiaari. 7 Camarnu David 
pueyari saniya narta Israel pueya 
shoorii saaja. Cuno juuca, camarnu 
David pueyari veinte mil narta pueyaji
nijinio cusojuanuuree. 8 Cuno Israel 
pueyari juhua tama na cuaqueyajaaja 
panitiaquiaari naa cuno jiya 
nacuhuanacajinia nocuara nojori 
ruutanura narta pueyatej. Tama 
nojorijiaarijia cuno nacuhuanacajinia 
moquishaaree saniya. 9 Cuno 
nacuhuanacajinia naa nojori 
neteyotanuusacaritij, burroori Absaloon 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 191 
neretariquiaa. Jiyacari camarnu David 
pueyata naacuneetooree saajaari. 
Burroori jiyacari ritia tamama 
puereetuuca naana cariquioco 
netetaquee ritia juucua na camaru. 
Naana cashacu riquiotunajaari Absaloon 
jaasuretaree saaja na riquiajiniji. 
Naacua jiyocuacaanu jaasuriquiaari. Na 
burroori jiyacari tamama nocuaji 
netemaa. 10 Niquiriyatu pueyano 
camarnu David pueyajinijinioori 
Absoloon niquiquiaari naa naanaacuaji 
jaasuyano. Naacua Joab sequeseeri: 
—Absaloon niquimiaa naanaacuaji 
jaasuyanonijia. 
11 Joabri na riucuaree: 
—Quiaa jaara na niquiriicuaja, 

¿casaara na jaasusaquijia quia najuhua 
macurutiaaquiriirinioj? Janiya maara 
cua timiniuucua juhuajaniya tari quia 
niquitiorecuaa diez cumaneeca 
platajiniji shipinijiosanonij, niquiqui 
cajiniocua camarucutesanonio. 
12 Narta pueyanoori saa naa riucuaree
jaa Joab: 
—Naajaa quiaa jaara cua niquitiore 
mil cumaneeca platajiniji shipinijiosano, 
janiyatuma cua numatu sanarecuaraja 
naa cua camarnu niyanu cua 
monuraniquitij. Paacuajaari camarnu 
sequesano tojiriini jaara quiajaniyajanaa 
seeratariquiaatej, Abisai, Itaijaajanio nia 
taraajenura neyanu Absalooncua. 
13 Naajuhuaj, jaara tariucua cua mosano 
quiri, quiaatuma cucuaji tacure 
naasucuacuajaraj. Camarnu jaara 
niishiri naa cua miishanojinijitij, 
puetunu naa cua miishanojanaa maara 
najuhuana quiri. Quiaa maara camarnu 
shanacure cucua na monura janiya. 
Majaari quenaaja quia tenujununoj. 
14 Joabri jiyacari narta pueyano 
sequeree: 
—¿Quiaateeri na cuaqueya 
paaretajasequeecuaji tacuyaruhuani? 

2 Samuel 18 ,  19 
¿Jiyanooshaariquiajuhuanaarijia? ¡Shij! 
¡Shiiquia! 
Joabri jiyacari jiuujianamaaca na 
cashi queyataree. Absaloonri saminiojua 
naanaacuaji jaasuriquiaajaa. Joabri 
Absaloon jiuujiajinia na cashi 
tohuariquiitijiosee. 15 Jiyacaritij, diez 
pueya Joab naacunaari ritia cosejoree 
Absaloon. Nojoriiri na camitiaturee. 
33 Camarnu David jaara neyanu 
miaquesaanujiniji tosaaquiaari, 
neyanuucua macaarii jiyanohuari. 
Jiyacari na taco tacareeri, tii sapuereeri. 
Na nujuquenuta na canujuucojosacari, 
naa neyanu sohuarejotajaari: 
—¡Absaloon quiyanuniyojuanaa! 
¡Quiyanuniyojua Absaloonnaa! 
¡Casaama quia niti cua cusojuacanu 
cutaranij! ¡Quiyanuniyojuanaa, 
Absaloon quiyanuniyojuanaa! 

 19  3 Camarnu David pueya 

tacatesacariuhua tiacajiniohua, 

na caririquitiuniutia jiyasohuaja 
tiuquitiaquiaari tiacajiniaari. Pueyari 
juhua na paraa cohuanashitianojua 
caririquiquioriquiaa camarnu David 
sariyocojonuucua neyanuucua. 
Naacuatej na paraa shocotanuuri saaja 
jataquiaari taraatiara. 
8 Na nuhuaji, camarnu Davidri 
cumantaano tiaca tohuateyajiria 
canujuquiaari tii na cajiniuria. Jiyacari
tij, pueyari tonujusaaquiaari camarnu 
tiaca tohuateyaji cajiya. Naacuatej, 
puetunu nojorijianaari camarnu 
Davidcua nijioquiaari nata na pocoojo
nura. 
 

Camarnu David tacatesacariuhua 

Jerusaleen tiacajinia 

Naa tama nojorijiaaja miaquetoojonu 

nuhuajitij, puetunu cuno Absaloon 
pueyajanaari na tiacacajinia 
mashiyocuatuquiaariuhua. 9 Jiyacaritij 
puetunu cuno supuetana Israelcuajinio 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Samuel 19 
caneno pueya maapuejinijiniojuanaari 
naa sequetooquiaari: 
—Camarnu Davidcuajaari pocuaji 
miaquejono pa paraa Filisteocuaca, 
paatuma naa juhuajaniya quimianij. 
Quiarijia saniniuujia, Absaloon na 
puerenuucua mashiriucuaa pa jiyajinijii
ri. 10 Paari juucua pa camarnurano 
jiyaterucuaa Absaloonni. Saa puera 
mosaarucuaa pa miaquetoojosacarijaari. 
¿Casaa pa tarishitiaa saajaraariuhuaj? 
Paa mariqui na tiajiniohuara camarnu 
David riujiuutiriohuani. 
11 Naa puetunu Israel pueya 
sequesanojanaari camarnu David 
tosaaquiaari. Camarnu Davidri naacua 
na rupaa jiyaroquiaari Sador 
jiyanishanoocua, Abiatarcuanio. Nio 
pojoriiri Jerusaleen tiacajinia pueyacua
ra Pueyaso secojonaa quijiaca. Naa 
nojori sequequiaariiri: 
—Cucua nia jiyanoori. Puetunu supueta
na Judaacuajinio caneno pueya jiyaniijia
nucuajanaa naa quiria nia nequesotare. 
“¿Casaara puera nia tarishitiya camarnu 
Davidni? Cuaara ritia tacatehuara nocuaji 
tiasanojiniaaco. 12 Niaari seetanujuanaa 
catecaji cua tapueyocuajanaa cutara. 
Cunoori supuetana Judaacuajinio caneno 
pueya nia quiniuucua. Jaara naa quiritij, 
¿casaara puera nia tarishiya niiquiji nia 
riujiuutiniuhuara janiyanij?” 
13 Camarnu Davidri naa na rupaa 
jiyaroquiaari Amasa 

192 

jiyanishanoocuajuhuaj, naa nera na 
caminiujiushaanuratej: 
—Amasanaa, quiaari seetanujuanaa 
cua tapueyocuacajanaa cutara. 
Quiarijiajiniji, janiyari miaquetoojonuu
cua cua pueya puerojoriquiano quia 
jiyatenutaniya Joab nitini. Janiya jaara 
naa quiarijia cua sequesano quiara 
tohuateyaquirini, Pueyaso cuaara 
naacua jiyanohua cua saniitiooraqui. 
14 Camarnu Davidri naa tama na 
supuetana Judaacuajinio caneno pueya 
panajoquiaari naa nojori na sequenuta. 
Naacuatej, puetunu Judaacuajinio 
caneno pueyajanaari naa juhua 
niquiriyatu pueyanojua na rupaa 
jiyarotuquiaari camarnu Davidcua. Naa 
na sequetuquiaariiri: 
—Canaacua quia riujiuuriohua 
puetunu quiata quiniaa 
jiyaniijianucuatajanaa. 
15 Camarnu Davidri jiyacari 
riujiuuriohua. Jordaan moo casaqueyaji 
tiuquishuhuari. Supuetana 
Judaacuajinio caneno pueyari Guilgal 
tiacajinia quiojoquiaari camarnu David 
naacunuucua, Jordaan moo na 
niuutitiuniuriajuhuaj. 40 Camarnu 
Davidri Guilgal tiacajinia tiuquiquiaari. 
Quimham jiyanishanoori na cojiriquiaa, 
puetunu supuetana Judaacuajinio 
caneno pueyajanaanio. Na 
cojitiuriquiaajaariuhuaj na cajiniocua 
Israelcuajinio caneno pueya.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

Salomoon sanitishacari  

na que David 

 28  1 Camarnu Davidri Jerusaleen 

tiacajinia puetunu nio pojori 
narta Israel pueyajinijiniojuanaa 
rerejotequiaari: niquiriyatu jiyaniijia 
puetunu Israel doce 
maapuejinijiniojuanaa, puetunu 
miaquetoojonuucua puerojonaa 
jiyaniijianucuajuhuaj, miaquetoojonuu
cua mil pueya puerojonaa jiyaniijianu
cuanio, miaquetoojonuucua cien pueya 
puerojonaa jiyaniijianucuanio. 
Naajuhuaj, camarnu Davidri nera 
cuhuariquiaca cuhuorojonaa pueya 
jiyaniijianucua rerejotequiaarijuhuaj, 
na juyaca cojuanaa jiyaniijianucuaju
huaj, puetunu necohuarajanaa 
cuhuorojonaa, na juyaca cojuanaa 
jiyaniijianucuajaajanio. Puetunu narta 
camarucua tojishano pueya 
rerejotequiaarijaariuhuaj, naajuhuaj 
socua cumaacaraca miaquetoojonu 
niishijiaca na pueyajaajanio. 
pueya tacoji nujuaree. Naa nojori 
sequereeri: 
—Quiarijia cua tojitiuri cuarta pueya 
cua panishano cua jiitiasano pueyanaa. 
Tariucuacaanujiniji janiyari niishiriojo
riquiaani maninia juhuari cua tiatenura 

2 Jiyacaritij, camarnu Davidri narta 

1 CROONICAS 28-29 

Coteenu Croonicas Naajionee 

pueyaracaanu pa Pueyaso quijia cojee 
cojitiajara tii. Cuno tia maara quiri pa 
Camarnu Pueyaso quijiara tii pueyara
caanu. Cuno cojeecuajaari maja pa 
niyajetanura pa tojishocoriquiano pa 
Pueyaso sequesano. Tariucua paatijiosa
no jiitiaa casaanijia nocuajinio tiatajara. 
3 Saniniuujia, Pueyasoori naa cua 
sequequiaaritij: “Cunoori maja quiajani
ya, cua quiquiora tiariquianoni. Quiaari 
coonu. Quiaari queraatia pueya nanaca 
shooteno.” 4 Naajaa, supuetana 
Israelcuajinio caneno pueya pa Pueyaso
ni, nojuajaari cua tapueyocuaca tajiniji 
cua saquiriojono pueyaracaanu parta 
Israel pueya camarnu cua quiniuria. 
Pueyasojuanaacuajaari supuetana 
Judaacuajinio caneno pueya saquiriojo
quiaari puetunu parta Israel pueyajanaa 
camarucua nojori quiniuria. Naa 
supuetana Judaacuajinio caneno pueya 
na saquiriojonuucuatej, cua queeri na 
saquiriojosano quiriquiaa. Saniniuujia, 
puetunu cua que 
niquiohuajinijiniojuanaanij, saa 
janiyajaari na saquiriojosanoni puetunu 
pa supuetana Israelcuajinio caneno 
pueyajanaa camarnu cua quiniuria. 
5 Quiarijia saniniuujia, janiyari queraa
tia niquiohuaracani. Puetunu nojorijia
naari Pueyaso niquitiosano janiya. 
Puetunu nojorijinijiniojuanaanij, 

193 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Croonicas 28 
Pueyasoori quiyanu Salomoon saquirio
joree cua niti camarnu quiriquiano. 
Naacuatej nojuacuajaari pa Camarnu
juanaa jiyatesano parta Israel pueya 
jiitiariquiano Pueyasora. 6 Pueyasoori 
naa cua sequequiaarijuhuaj: “Quia 
niyanu Salomoonni, nojuaja cutaraari 
cua quijiarano tiariquiano, cua quiquio 
matacoriquianojaariuhuaj. Janiyari 
juhua quiyanuraja na saquiriojononi. 
Janiyajanaari na que quiriquianoni. 
7 Naajuhuaj, camarnu na quishacari, 
Salomoon jaara seetanujuanaa tama na 
cuaqueyajaaja cumaquiri puetunu cua 
sequesanojanaa miijia na quiniuria, taa 
quiarijia na miyacuajanij, nojuajaari 
sanitiyaquishoo quiriquiano. Janiyari 
pueyaracaanura camarnu na 
jiyateriquianoni.” 
8 Quiarijianij, niya rerejono pa 
supuetana Israelcuajinio caneno 
pueyanaa, janiyari Pueyaso niquiara 
seetanujuanaa nio nia sequeyani: 
Seetanujuanaa puetunu niaarano 
Pueyaso sequesanojanaa tojijiaca nia 
quiriquia. Nojuajaari nia Pueyasocuaja. 
Niaa jaara na sequesano miijiaca quiri, 
nio jiya maniniu niaa tii quiyanij, nioori 
naacua pueyaracaanu nia jiya quiriquia
no. Nia shaajecosacarijuhuaj, nio jiyari 
nia niquiohua noquiyara quiriquiano 
pueyaracaanu saniniuujia. 9 Quiajaniya 
saniniuujia quiyanu Salomoonnaa, 
seetanujuanaa quia que cojuana 
Pueyaso niishijia quia quiriquia. 
Seetanujuanaa quioojiajinia nojuaja 
quia paniniutia shitimia quia miiriquia 
puetunu neranojanaa. Pueyasocuajaari 
puetunu pa niishiriojotajajinia pa 
niishiriojosano niishijia. Naacuatej, 
nojuajaari maninia pa niishiriojosano, 
sacuaraatia pa niishiriojosano niishiya
cuaja. Nio cua sequesanoori seetanujua
naa. Naacuatej, quiaa jaara Pueyaso 
paniri quia naacuriquiano, nojuajaari 

194 
quia naacunutaniya. Saniniuujia, quiaa 
jaara na shocotere, nojuaja cutaraari 
quia ruuretariquiano tojetaarucuajanaa. 
10 Quiarijia quia niishiri cutara, 
Pueyasoori quia saquiriojoree nera na 
quijiara tiariquiano. Naacuatej, tama 
quia cuaqueyajaaja quia cumaquiri. 
Quioojia quia cumaquiri. Naacuatej 
quiarijia nocuaji quia tiare. 
11 Camarnu Davidri jiyacari neyanu 
Salomoon niquitioree naajionee. Cuno 
naajioneejiniani, tiiri tariucua naajiosa
no quiriquiaa taateja Pueyaso quiquiora
no tiaco tiuquitiajara quiniutianiyani. 
Tii tariucua naajiosano quiriquiaajaariu
huaj, taamueca tiateja quiniutianiyani: 
casami racatajara sohuacaca, nataco 
rerejojua sohuacacajuhuaj, socua 
pueyamaanu tiajiniaaco 
sohuacacajuhuaj, Pueyaso cojee 
quiquiorano sohuacanio. 12 Camarnu 
Davidri jiyacari neyanu Salomoon 
sequeree puetunu na niishiriojosanojua
naa; Salomoontucua taa Pueyaso 
secojojua tia jiuucuaji nujuatejore 
tucuaqui juhua moriujiucuaja saijiniji 
casaanij. Na sequereejaariuhuaj cuaara 
pueyamaanu sohuacaca miiria Pueyaso 
secojojua tia shuucuaji. Cuno 
sohuacacaari Pueyasorano pueya 
niquitiojosano cumaneeca racatajara, na 
casamijinijinio Pueyasorano pueya 
jiyatesano racatajarajaariuhuaj. 
13 Naajuhuaj, Davidri Salomoon niquitio
ree tariucua naajiojuhuaj maatucua 
taamueca sohuacaca miirini nio pojori 
quijiara: pueyacuara secojonaa, supueta
na Leviicuajinio caneno pueyajuhuaj 
nojori sanitijiotoosacari Pueyaso 
Secojojuajinia nojori poonijiosacari, 
socua tamonu sohuacajuhuaj puetunu 
Pueyasora catijiasacari manijinia 
pueraquetaja casami racatajara. 
14 Camarnu Davidri jiyacari neyanu 
Salomoon niquitioree queraatia oro, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 195 
queraatia platajaajanio. Cuno oro 
plataari Pueyaso secojojua tiajiniaaco 
nujuatacoriquiano Salomoon 
jeecojotesocoriquiano quiriquiaa. 
15 Cuno oro plataari nio casamiriano 
quiriquiaa: Pueyaso secojojua tiajiniaa
co nujuaretasocoriquiano pueyamaanu 
cashacucuaraca noshiquioriquiano 
casaa. Cuno casamiiri orojiniji platajiniji 
shipinijiosocoriquiano quiriquiaa. 
Naacuatej, Pueyaso secojojua tiajiniaaco 
nujuatacoriquiano oroori tariucua na 
niiquia shanacujusano quiriquiaa. 
Camarnu Davidri tari niishiriquiaa taa 
niiquia puetunu cuno casamijianaa 
jiitianutaniyanij, jaara tariucua 
jeecojosano quiri. 16 Camarnu Davidri 
socua oro platajaaja niquitioree 
pueyamaanu miaqueja casaa 
jeecojotajara. Cuno miaquejaari 
Pueyasora jiyatesano jatiqui niaretasano 
pan niojojuara quiriquiaa. 17 Naajuhuaj, 
camarnu Davidri socua oro niquitioree 
neyanu Salomoon, puetunu nio casami
jianaa na jeecojonura tiji. Plata 
niquitioree naajaariuhuaj. Naacuatej, 
nio casamiiri oro, platajiniji 
jeecojosocoriquiano quiriquiaa: 
pueyamaanu juhua camatano cashacu 
niquishano, naseecajinia pueraquetaja 
casaa; pueyamaanu ratutaja 
suhuocorau; pueyamaanu na shuucuaji 
cashacucuaraca shiirijiaa 
patacocuajuhuaj; queraatia shiirijiaa 
ratutaja casaajaajanio. Puetunu nio 
casamijianaari orojiniji platajiniji 
miishocoriquiano quiriquiaa. Oro 
niiquiaari naacua maninia 
shanacujusano quiriquiaaquij, puetunu 
nio casamiicuajanaa 
puecojosocoriquiano. 18 Na queeri socua 
oro niquitioree Salomoon. Cuno oroori 
tariucua curuutuucaaju quiriquiaa. 
Naacuatej, saa jiyanojaari quiriquiaa 
cuno oro. Cuno oroori shanohua 

1 Croonicas 28 ,  29 

jaanutaja catijiaja juhuacuturano 
quiriquiaa. Salomoonri oro 
niquitiosaareejuhuaj, nesuhuaraca 
juhua pueyano niquishano casaa 
jeecojotajara. Cuno casaari Pueyaso 
quijia cojee caco teecojua. 
19 Puetunu camarnu David seeratasano 
neyanu Salomoonni, puetunu cunojua
naari naajiotasano quiriquiaa. Cuno 
naajiojiniani, Pueyasoori tii sequequiaa
ri taa puetunu casaajanaa nojori 
miiniutianiyani. Pueyasocuajaari David 
niquitiquiaari maatucua taa puetunu 
cuno casaajanaa jeecojoreni. 
20 Camarnu Davidri jiyacari neyanu 
Salomoon sequeree: “Quiarijia quioojia 
quia cumaquiri. Maja taacanuunu. Ritia 
quia coteere poonijionu. Majaari na 
miiniu tarinitianu. Majaari puerenuju
huaj. Cua camarnu Pueyasocuajaari 
quia cojiriquiano. Nojuacuajaari quia 
naacunutaniyajuhuaj quiaa cuaara 
tucuataara tianu Pueyaso secojojua 
tiajaatijia puetunu na casamijianaanio. 
21 Niya quiyacuajaari Pueyaso secojojua 
tiajiniaaco cojecoriquiano pueya. 
Nojoricuajaari supuetana Leviicuajinio 
caneno pueya, cuno poonijiosano 
miiriquiano Pueyaso secojojua 
tiajiniaaconi. Poonijioriquiano queraatia 
pueyacuajaari niya quiya. Nojoriiri 
queraatia poonijiosano casaa miiniu 
niishijiacacuaja. Naajuhuaj, puetunu nio 
pueyajinijinio jiyaniijianucuajanaari 
quia tojitiuriquianocuaja puetunu 
pueyajanaanio.” 

 29  1 Na nuhuaji, Camarnu Davidri 

na tojiniuucua rerejono pueya 

sequeree naatej: “Nio quiyanu 
Salomoonni, Pueyasoori saa nojuaja 
saquiriojoree camarnu quiriquiano cua 
niti. Nojuajaari naatujuaja, na miishoco
riquianoori jiyanohua queraatia 
saniniuujia. Cuno na tiasocoriquiano 
tiani, cunoori maja parta pueyano 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Croonicas 29 
tiarano camarnu na quiniuucua. 
Sequeshiyacuajaari Pueyaso secojojua 
tia, pa Camarnu Pueyaso quijiarano 
riuriotaca naatej. 2 Janiyari naacua cua 
Pueyasoocuaji tiatetajara puetunu cua 
cumaacatajanaa tariucua paatijiosano 
jiitiaa oroni, plata, bronce, cumueeca 
casaa hierro jiyanishanonio, 
juhuanacajuhuaj puetunu casaajanaa 
jeecojotajara; naajuhuaj, jiyanohua 
panishano cornalina jiyanishano 
saijaajanio, sereretuuca sairi, naajuhuaj, 
jiyanohua panishano sai, muerujuaaca 
saijuhuaj, juhua sojotasano 
sereretujuaaca sainio, naajuhuaj, socua 
queraatia tamaatiujiaaca saijuhuaj, 
jiyanohua queraatia alabastro jiyanisha
no sainio. 3 Naacuatej Pueyaso 
secojojuarano tiatajaracuajaari tariucua 
paatijiosano quiya. Naajaa jiyanohua 
cua paniniuucua cua Pueyaso secojojua 
tia, janiyari tama cua jiitiasano oro 
platajaaja niquitioyani. Cunoori tama 
cua casaajaaja cutara. 4 Cua niquitiosano 
oroori cien mil kilo jiitiaa. Cunoori oro 
maniniu. Cua niquitiosano plata 
niiquiaari dosciento treinta mil kilo. 
Cuno plataari secojojua tia jiniacuma 
sohuaca nucutajarano. 5 Naacuatej cua 
niquitiosano oro plataari tariucuaja 
puetunu casaa jeecojotajara. Naacuatej 
juaashiquiaraca pueyari tari jiitiaacuaja 
puetunu nojori panishano oro 
platajanaa puetunu casaajanaa nojori 
jeecojonura. Quiarijia saniniuujia 
¿Teyonu niajaniyajinijinioteja na 
jiitiasano casamijiniji nareja Pueyasora 
niquitionu paniyanijia?” 
6 Jiyacaritij puetunu Israel pueya 
jiyasohuajanaari tama na jiitiasano 
cumueeca casaajaaja niquitiojoquiaari 
nareja. Naajuhuaj, supuetana Israel 
doce niquiohuacuajinio caneno maapue 
jiyaniijianucuaari 
niquitiojoquiaarijuhuaj. Naa 

196 

niquitiojoquiaarijaariuhuaj miaquetoo
jonuucua mil pueya puerojonaa 
jiyaniijianucua, miaquetoojonuucua 
cien pueya puerojonaa jiyaniijianucua
juhuaj, puetunu camarnu Davidra 
poonijionaa pueyajaajanio. 7 Naacuatej, 
puetunu cuno pueyajanaari queraatia 
cumueeca casaa niquitiojoquiaari 
Pueyaso secojojua tiatajara. 
Quiriquiaari ciento sesenta y cinco mil 
kilo oro, socua tariucua shipinijiosano 
diez mil cumaneeca oronio. 
Quiriquiaajaariuhuaj tresciento treinta 
mil kilo saa plataja. Naajuhuaj, 
quiriquiaari quera seisciento mil kilo 
bronce. Quiriquiaajaariuhuaj tres 
milloon tresciento mil kilo saa hierroja. 
8 Naajuhuaj canapueteja jiyanohua 
panishano sai jiitiajaca quiquiaarini, 
nojoriiri Pueyaso secojojua tiatajara 
reratena na niquitiotuquiaari. Pueya 
niquitiojosano cojuanani, nojuajaari 
Jehiel jiyanishano quijia, supuetana 
Guersoon niquiohuacuajinio pueyano. 
9 Naa juhua capora pueya niquitiojonuu
cua na jiitiasanojiniji seetanujuanaa 
nojori paniniutiatej, tama nojorijiaarijia 
jiyanohua timiquioquiaari. Camarnu 
David na timitiaquiaarijuhuaj. 
20 Camarnu Davidri jiyacari na tojiniuu
cua rerejono narta pueya sequequiaari 
naatej: “Quiarijia Pueyaso nia timitiare, nia 
Camarnujuanaa nojuaja quiniuucua.” 
Jiyacaritij, puetunu tii rerejono pueyajanaa
ri nojori supuetanaa Pueyaso maniniuhua
queetaree. Puetunu pueyajanaari Pueyaso 
na timitianura na tacoji mojoquetacoree, 
camarnu David tacoji 
mojoquetacoreejaariuhuaj. 
 

Camarnu David shaajesacari 

27 Camarnu Davidri cuarenta marijia 
shocotejoquiaari narta Israel pueya 
camarnu na quishacari. Coteenu siete 
marijia shocotejoquiaari Hebroon 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 197 
tiacajiniaari, na nuhuaji socua treinta y 
tres marijia Jerusaleen tiacajinia. 
28 Camarnu Davidri tojetaarucuajanaa 
piquia shaajequiaari. Tariucua queraatia 
marijia shocotejonoori nimishiquiaari. 

1 Croonicas 29 
Nojuajaari jiyanohua casamiriaca quijia, 
timitiasano quijiajaariuhuaj. Neyanu 
Salomoonri na niti tacaquiaari na 
cajitiujinia saniniuujia camarnu na 
quiniuria.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

1 REYES 3-6 

Coteenu Naajionee Camarucuajiniji 

Naacuatej quiaari jiyanohua maninia na 
miijiojua. Naajuhuaj quiaari naacua 
nocuajinio supueno neyano cajitiriucuaa 
camarnu na quiniuria na niti saniniuujia. 
Seetanujuanaa naari taa quiarijia quia 
niataacuajanoj. Janiyari naacua quiarijia 
camarnuni. 7 Naacuatej cua camarnu 
Pueyasonaa, quiaari cua shipininio niti cua 
jiyaterucuaa camarnu cua quiniuria. Noo 
juhuari cua tacaatiyacuaratejaj, juhua 
naatujuaja cua quiniutij. Camarnu cua 
quiniu jiitiyojuanijia. Naacuatej, majaari 
tamajaaja cua naata niishiriojonu tama cua 
miishocoriquianojaaja. 8 Quiarijianij 
janiyari quia saquiriojosano pueya 
camarnuni. Nojoriiri jiyanohua queraatia. 
Naa puera queraatia nojori quiniuucuatej, 
majaari na naata serojosaanu. Majaari cua 
niishiniujuhuaj taa pueyateja puetunu 
nojorijianaani. 9 Naacuatej cua camarnu
naa, quioojia cua niquitiore niishijia cua 
quiniuria, maninia quia saquiriojosano 
cuarta pueya jiitiana cua quiniuria. 
Janiyacua naacua niishijia quirini, casaateja 
maniniani, casaateja sesani. Saniniuujia, 
¿canteja niishijiani na jiitianura nio 
jiyanohua queraatia quia pueyani? 
10 Pueyasoori naa Salomoon masesano 
nojuaja timitiaree. 11 Pueyasoori naacua 
Salomoon sequereequij: 
—Naa niishitiaja quia masenuucuatej, 
cunoori maniniacuaja. Saniniuuijia, 

198 

 

 

 
 

Salomoon masesacari niishitiaja, 
camarnu maniniu na quiniuria 

 3  3 Salomoonri Pueyaso panijia quijia. 

Pueya tojishocoriquiano na que 
David naajiotasano tojijia quijiajaariu
huaj. Saninuujia nojuajaari juhuanojua
ja tuhuananuhuacua seya catijiajojua 
Pueyasora. Shanohua jaanujua 
catijiajojua tii Pueyasorajaariuhuaj. 
4 Salomoonri Gabaoon tiacajinia quiaja 
tii na catijianura seya Pueyasora. Cuno 
Gabaoon tiacaari socua maniniucuasano 
quijia jiyaconaja tuhuananuucua na 
quiniuucua. Salomoonri tii catijiateja 
mil na seya Pueyasora. 
5 Tamonu niucua cuno Gabaoon 
tiacajinia Salomoon quishacari, 
Pueyasoori na maquenujinia nocua 
muetaquiaari. Naa na sequereeri: 
—Quia panishano cua masere. Janiya
cua quia niquitiorenoj. 
6 Salomoonri jiyacari Pueyaso riucua
ree naatej: 
—Pueyasonaa, quiaari cua shipininio 
David quia jiyaraajia miinio maninia 
nojuaja quia paniniuucua. Quia tojijia na 
quiniuucua, nojuajaari maninia miijiojua 
quiara. Nojuajaari naacua tama na 
cuaqueyajaaja cojuaja maja sesa na 
miiniuria. Naacuatej, cua shipininioori 
saaja maninia miiniuucua shiiniuquiujia. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 199 
maja cutaraari tama quiarajaaja quia 
masenu quirii pueyaracaanu rishiniu, 
casamiriaca quiniu, quia paraa 
puecanunio. Quiaari saaja maseree 
niishitiaja cutara, maninia quia jiitianu
ra cua pueya. 12 Janiyari quia masesano 
niquitionutaniya quiajaniyani. 
Naacuatej, quiaari jiyanohua niishijia 
quiriquiano. Naacuatej, quiocuaji, quia 
nuhuajijuhuaj, majaari socua jiyano 
niishijia pueyano quiniu quiniutianiya 
juhua quiajaniyaja. 13 Naajuhuaj, 
jiyanohua queraatia casamiriacarano 
quia jiyateriquianonijia. Pueyari quia 
jiitiasanoocuaji jiuujiateriquiano. 
Janiyari quia maseyaquishoo casaa quia 
niquitioriquianojaniuhuaj. Naacuatej, 
camarnu quia quishacari, majaari socua 
camarnu quiniu quiniutianiya juhua 
quiajaniyaja. 14 Quiaa jaara cua tojijia 
quiri, tojishocoriquiano cua naajiotani
shano tojijiajuhuaj, tojishocoriquiano 
cua sequesano tojijiajuhuaj, naatej, taa 
quia shipininio David tojiquiaaricuaanij, 
janiyari naacua pueyaracaanu rishijiara
no quia jiyatenutaniyani. 
15 Salomoon jaara niucuaquiaari, 
nojuajaari jiyacari niishirii nojuajaqui 
maquiyojoriquiaa. Salomoonri jiyacari 
Jerusaleen tiacajinia quiaquiaari. 
Nojuajaari jiyacari Pueyaso quijia cojee 
cajitiasaqui tiuquiquiaari. Salomoonri 
jiyacari Pueyasora seya catijiateree 
Pueyaso na timitianura. Socua seya 
catijiatereejaariuhuaj tama na cuaque
yajaaja na jiyanootiniuria Pueyaso. Naa 
Salomoon miiniu nuhuajitij, nojuajaari 
jiyaniijianucuara na jiyatesano pueyara 
queranacuree. 
 

Niishijia Salomoon quishacari 

queraatia casamiriacanio 

 4  29 Pueyasoori Salomoon jiyateree 

jiyanohua niishijiara. Na niishiti
quiaariiri tojetaarucuajanaa maninia 

1 Reyes 3 ,  4 
narta Israel pueya jiitiana na quiniuria. 
Na niishishano puetunu 
casaajinijijianaari jiyanohua queraatia 
quijia juhua shoniniacu caminia 
shuriuquioco paaquiojua jaaquiaja. 
30 Naa Salomoon quiniuucua jiyanohua 
niishijiatej, nojuajaari naacua puetunu 
pananu muetasamaji quijiaca niishijiaca 
shocotaquiaari, Egipto jiyajinia quijiaca 
niishijiacajuhuaj. 31 Jiyanohua niishijia 
quijiaari, naacuatej, majaari tamonu 
pueyano quiniu quijia naa niishijia 
juhua nojuaja. Naacuatej nojuajaari 
socua niishijia quijia Zerahjiniji 
supueno Etaan jiyanishano pueyanojini
ji. Salomoonri nio pojorijiniji socua 
niishijia quijiajuhuaj: Hemaan, Calcol, 
Darda jiyanishanonio. Cuno pojoriiri 
Malcol niquiohua quijia. Naacuatej, 
puetunu jiyacajinia quijiaca taucuacaja
naari Salomoonjiniji tojiniuuquiaari. 
Nojoriiri jiuujiatequiaari. 32 Salomoonri 
tres mil maatia sequesano pueya 
miishocoriquiano naajioquiaari. 
Naajuhuaj, tama na niishitiajajinijijaaja 
mil cinco casaa naajioquiaari 
jaaquejosocoriquianoori. 33 Naa 
jiyanohua niishijia Salomoon quiniuu
cuatej, nojuajaari puetunu 
nacuhuajanaa maniniuhuaqueetaquiaa
ri, puetunu moritiaja casaajanaanio. 
Jiyacaritij Salomoonri Liibano jiyanisha
no jiyajinia moritiaja suruhuatu 
maniniuhuaqueetaquiaari. Quetoo 
maniniuhuaqueetaquiaarijaariuhuaj. 
Puetunu nacujiniaaco quijiajanaa 
maniniuhuaqueetaquiaariiri, puetunu 
jaacuatujuaca casamijianaanio. Naa 
maniniuhuaqueetano roshiyocuatujuaca 
casamijaariuhuaj, puetunu 
sapitiaajajanaanio. 34 Naacuatej puetunu 
jiyacajiniajanaa, puetunu tama na 
camarucuajaaja jiitiasano jiyacajinia tee 
Salomoonjiniji 
tojiniuushaaquiaaricuajanij, cuno 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 4 – 6 
taucuacaari na tiacajiniji nijioquiaari 
Salomoon tojiniuucua. 
 

Salomoon masesacari suruhuatu 

tahue camarnu Hiramjiniji  

Secaja pohuatasano  

1 Reyes 5.1-9 

 5  [Pananu muetasamaji 

miaquetajaacuara shoniniacu 

caminia shuriuquioconi, tii quijiaari 
Sidóoo jiya nacuhuanaca. Taucuaca jiya 
quijiaari. Cuno jiya camarnuuri Hiram 
jiyanishano quijia. Salomoonri cuno 
Hiram masequiaari suruhuatu, “pino” 
jiyanishano nacuhuajaajanio.] 
10 Hiramri puetunu Salomoon panisha
no nacuhuajanaa niquitioquiaari. 
11 Salomoonri saniniuujia Hiram 
niquitioquiaari miaquesano. Cunoori 
cuatro millon cuatrociento mil trigo 
cashojua shanacujusano quijia. 
Naajuhuaj, Salomoonri cuatro mil 
cuatrociento shanacujusano Olivo 
shiyocua na niquitiojuajuhuaj. 
Salomoonri puetunu marijiarajanaa naa 
miaquesano niquitiojua cuno Hiram na 
tiacorano. 12 Pueyasoori naa Salomoon 
jiyatequiaari niishijiara, taa Pueyasojua
naa sequequiaari Salomooncuajani. 
Naajuhuaj, Hiramri Salomoonta 
jiyanootiooquiaari. Tama nojorijiaarijia 
seetanujuanaa sequetooquiaari, majaari 
nojori miaquetoojonu quiniutianiya 
mariyataa nojori rishishacarijia. 
Seetanujuanaa naa quiquiaariiri. 
13 Salomoonri jiyacari poonijioriquia
no 30 mil pueya saquiriojoquiaari 
puetunu narta Israel pueyajinijiniojua
naa. 14 Cuno 30 mil pueyajinijinioni, 10 
mil pueyari jiyaramiquishano quijia 
puetunu racarajanaa cuno Liibano 
nacuhuajinia poonijionura. Naacuatej 
Salomoon pueyari naa sanitijiotoojua 
poonijionu cuno Liibano nacuhuajinia. 
Niquiriyatu raca poonijiotujua Liibano 

200 

nacuhuajiniaari, na nuhuaji querajaa 
raca tacatetujohua nojori tiacajiniohua
ri. Puetunu pueya poonijionaa 
nujuanuna quijiaari Adoniram 
jiyanishano. 15 Naajuhuaj, Salomoonri 
socua setenta mil nera juhuanaca 
poonaa pueya jiitiaja. Naajuhuaj socua 
ochenta mil pueya jiitiajaari, cuno 
pueyari tuhuananuhuacua sai 
pishujiuniaa quijia. 16 Socua tres mil 
tresciento pueya jiitiajaari. Cuno 
pojoriiri narta pueya poonijiosacari na 
nujuanunaa quijia. Cuno pojoriiri narta 
pueya niishitiojotujuajuhuaj casaa 
nojori miiniutianiyani. 17 Naajuhuaj 
camarnu Salomoonri pueya jiyaramiqui
quiaari nojori cuaara puereetuuca sai 
pishujiuuria. Cuno sairi jiyanohua sai 
maniniu quijia. Cuno sairi tia 
nujuatariquiano niojosocoriquiano 
quiriquiaa. 18 Naacuatej, Salomoon 
pueya, Hiram pueyajuhuaj, Guebal 
jiyajinijinio taucuacanio, nojoriiri 
suruhuatu raquiquia pishujiuniu 
naacutuquiaari. Saajia pishujiuniu 
naacutuquiaarijaariuhuaj Pueyaso 
secojojua tiatajara. 
 

Salomoon tiatesacari  
Pueyaso Secojojua tia 

 6  1 Salomoon jaara Pueyaso 

secojojuara tiatenu coteequiaari, 
nojuajaari jiyacari tari cuatro marijia 
shocotejoriquiaa narta Israel pueya 
camarnu na quishacari. Jiyacaritij 
cunoori abril raca quiriquiase. Cunoori 
querajaa raca quiriquiaa Israel pueya 
marijia coteejajiniji. Cuno marijiara, 
supuetana Israelcuajinio caneno pueyari 
tari cuatrociento ochenta marijia 
shocotejoriquiaa Egipto jiyajiniji nojori 
quianujiniji. 2 Pueyaso secojojuarano 
Salomoon tiatesanoni, veintisiete metro 
tucohuanaari quiriquiase. Na jiniji 
shanacujusanoori nueve metro 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 201 
quiriquiaacujua. Na jiyaconaja saniniuu
jia, cunoori trece metro socua na 
cajiniocua jiitiariquiaacujua. 3 Secojojua 
tia canetaajinijini, nueve metro 
jiitiariquiaari. Naate juhua secojojua tia 
jiriquia shanacujusanoori quiriquiaaju
huaj. Na queraqueeri cuatro metro 
socua na cajiniocua quiriquiase. 
Cunoori tia jiriquia quiriquiase. 
4 Salomoonri secojojua tia shuucuaji 
canetetejotaquiaari. Na nuhuaji 
jaranacujuara tiji matacojotequiaariiri. 
5 Naajuhuaj, Salomoonri secojojua tia 
mataca nijiniji matacojoquiaari 
sohuacacara. Cuno sohuacacaari 
secojojua tia nijiniji canetacojua jatiqui, 
puetunu secojojua tia shocuajanaa. 
6 Jiyareta jiyacuma sohuacaari querajaa 
metro jiitiaja, socua veinticinco 
centimetronio. Jiyareta na cacojiria 
sohuacaari querajaa metro jiitiajajuhuaj 
socua setenta centiimetrojuhuaj. 
Naajuhuaj socua na cacojiria sohuacaari 
tres metro jiitiaja, socua quince 
centiimetronio. Maja rianaa tiuquinijio
saanura tia mataca shuucuaji, saaja 
jacaria naacutejosaaquiaariiri rianaa 
nacatucua. 7 Puetunu cuno secojojua 
tiajanaanij, cunoori saaja puereetuuca 
sai tariucua quejasanota tiasano 
quiriquiase. Naacuatej, tianaa cojesacari 
na tianuucua, majaari quenaaja 
pijiosaanu tojishaanu quiquiaari. 
Tojetaarucuajanaa majaari pijiotaja 
casaa panishaanu quiquiaari socua na 
pijiotajara. 8 Jiyareta jiyacuma sohuaca

1 Reyes 6 

ni, cunoori secojojua tiajiniaacora 
tiuquitiaja miaquetajaacuara quijia. 
Socua querajaa sohuacajiniara tacanura 
jiyocuacaanuni, suhuanocotunu 
tacatuuri nocua quijia juhua jocua 
riuhuaja. 
9 Salomoon jaara secojojua tia 
tucuataniquiaari, shanohua quejasano 
suruhuatuneeca rupojotequiaari 
tiajiniaacoori. Rianaata na 
rupojotaniquiaariiri. 10 Naajuhuaj, 
Salomoonri secojojua tia mataca shocua 
socua tia queraacotaniquiaari socua 
quiquio quiniuria puetunu secojojua tia 
shocuajanaa. Secojojua tia mataca 
shocua queraacotasano tiani, querajaa 
metro quijiaari na jiyaconaja, socua 
veinticinco centiimetronio. Salomoonri 
suruhuatuneecata rianaarii secojojua tia 
shocua na queraacotanishano. Secojojua 
tia matacaacuara na coqueetejoree 
cumaatiaari. 11 Pueyasoori jiyacari naa 
sequequiaari Salomoontej: 
12 —Cuno tia quiaa na poonijioteyani, 
cunoori maniniacuaja. Saniniuujia, nio 
cua sequesano quia tojiri cutara. Quiaa 
jaara nia tojishocoriquiano cua naajiota
nishano tojijia quiri, nia tojishocoriquia
no cua sequesano tojijiajuhuaj, janiyari 
naacua quia shipininio David cua 
sequesano tohuatenutaniya quiarani. 
13 Naacuatej janiyari cua pueyata 
quiriquianoni. Janiyari nia 
carteyaquiriquianojaniuhuaj. 
14 Jiyacaritij Salomoonri secojojua tia 
tucuataniquiaari tianu.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

2 CROONICAS 5-7 

Tanee Croonicas Naajionee 

 

 5  1 Salomoon jaara tari tojetaarucua
 
janaa tucuataniquiaari tiatenu 

Pueyaso secojojua tia, secojojua tiacora 
pooteree puetunu orojiniji, platajiniji 
shipinijiosano casamijianaari. 
Tiajiniaaco nocuajinio riuriotaca 
sohuacamara na racataniriiri. Puetunu 
cuno casamijianaani, cunoori camarnu 
David quishacarijia Pueyasorano na 
jiyatesano quiriquiase. 
 

Pueyaso quijia cojee 
tiuquinitiasacari na 
riuriotacajiniaaco 

2 Jiyacaritij, Salomoonri nio narta 
Israelcuajinio caneno pueya masuunuju
quiaari: puetunu narta pueyajinijinio 
jiyaniijianucuajanaa, puetunu nojori 
supuetana Jacob doce niquiohuacuaji
nio caneno maapue jiyaniijianucuaju
huaj. Cuno pojoriiri socua tojishano 
pueya quijia puetunu nojorijinijiniojua
naa. Salomoonri naa cuno jiyaniijianu
cua masuunujuquiaaritij, Pueyaso quijia 
cojee na pacutunura suhuortu 
cariquioco na cajitiasaquiji. Pueyaso 
quijia cojeeri Sioon tiacajinia cajitiaja, 
camarnu David tiacajiniatuhuaj. 
3 Jiyacaritij puetunu supuetana 
Israelcuajinio caneno canuujuanaari 
camarnu Salomoon rerejotaquiaari na 
queranacutunura. Jiyacaritij, siete 

racaari tariucua shocojono quiriquia 
cuno marijiara. Cuno nojori queranacu
nu juucani, jiyanohua nojori pueresano 
juuca quijiaari. 4 Naacuatej, puetunu 
Israel pueya jiyaniijianucuajanaa jaara 
tiuquiijioquiaari, supuetana Leviicuaji
nio caneno pueyacuara secojonaari 
Pueyaso quijia cojee pataquiaari na 
cajitiasaquiji. 5 Na caco teecojua 
toqueyari tutojosaareejuhuaj, puetunu 
tii quijia Pueyasorano jiyatesano 
casamijiaajanio. Pueyacuara secojonaa 
pueyari puetunu cuno casamijianaa 
pootuquiaari. 6 Camarnu Salomoonri 
puetunu pueyatajanaa tii rerejoquiaari. 
Pueyaso quijia cojee tacojini, puetunu 
cuno pueyajanaari queraatia na seya 
borreecohua, juyaca puecooriquiaari 
Pueyasora na nanaca na 
shootetusocoriquiano. Naa jiyanohua 
seya quiniuucua Pueyasorano 
puecoosocoriquianotej, majaari na 
naata serojosaanu quiquiaari taa 
seyateja puetunujuanaa quiriquiaani. 
7 Na nuhuaji, pueyacuara secojonaa 
pueyari Pueyaso quijia cojee tiuquinitia
quiaari secojojua tiajiniacuma, nocuaji
nio jeenucuasano sohuacamara. Cuno 
sohuacaari sesojosaaquiaari “Pueyaso 
Quishaquijianaa.” Pueyaso quijia cojeeri 
juhua Pueyaso seya niquishano 
nesuhuaraca cariquioco niatasaaree. 

202 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 203 
8 Cuno nesuhuaraca jeecojosano casaari 
Pueyaso quijia cojee caco teecoriquiaa. 
Na nesuhuata maninia nucuriquiaa 
Pueyaso quijia cojeeri. Cuno cojee 
patataja na shuucuaji shuquitiasano 
macaca nucuriquiaa maniniajaariuhuaj. 
9 Cuno, Pueyaso quijia cojee na shuucua
ji shuquitiasano quijia na patatajarani, 
cuno querajamaaca macacaari puera 
tucuamaaca quiriquiase. Naacuatej, na 
nacatucuaari tamonu sohuacajiniji 
maatia niquishano quijia, maja puetunu 
cojeejanaa. Naa quiyajaa tii quiarijiaari. 
10 Pueyaso quijia cojeejiniacumani, mii 
niojosano quiriquiaari Horeb tuhuana
nuucua Pueyaso niquitiojosano Moisees 
querajaa saajianeeca. Pueyaso 
naajiojanaari cuno saajianeecaacua 
quiriquiase. Israel pueya quiojosacari 
Egipto jiyajiniji, Pueyasoori cuno na 
naajiota nojori toquiaari nojuajanaari 
nojori cojiniutianiyacuaja nojori jaara 
na naajio tojijia quiri. 
11 Na nuhuajij, pueyacuara secojonaa 
pueyari Pueyaso secojojuajiniaacoji 
tohuareetaquiaari. Puetunu nojorijia
naari tama na cuaqueyajaaja tariucua 
Pueyaso jiyanootinio quiriquiaa. Naacua 
juhuajaniya cojecoriquiaa secojojua 
tiajiniaacoori. Nojoriiri maja na 
maapueta na sanitijiotoonu quiriquiaa. 
Puetunu nojorijianaari jatiqui 
cojecoriquiaa. 12 Jaaquenuunu niishijia
ca supuetana Leviicuajinio caneno 
pueyari tii quiriquiaa. Nojoriiri nio 
pojori quiriquiaa: Asaf, Hemaan, 
Jedutuun jiyanishanonio. Puetunu nio 
pojori jaaquenunaari necohuata socua 
tama tapueyocuacatajaaja pananu 
muetasamajiria Pueyasora seya catijiaja 
nujuataja taquijiria nujuaturiquiaa. 
Puetunu nojorijianaari linojiniji shiyosa
no toqueya maniniuquiya 
cushiyonuuriquiaa. Naajuhuaj, puetunu 
nojorijianaari juhua coshi tiootiu 

2 Croonicas 5 ,  6 

niquishano piitiasano “ciimbalo” 
jiyanishano muetujuriquiaa, 
taquiniosano “salterio” 
jiyanishanojuhuaj, taquiniosano “arpa” 
jiyanishanonio. Tii nojori 
cojiriquiaajaariuhuaj ciento veinte 
“trompeta” jonenenuunaa. Nojoriiri 
pueyacuara secojonaa quiriquiase. 
13 Jiyacaritij puetunu cuno pueyaja
naari Pueyaso na maniniuhuaqueetanu
ra mariyataa jatiqui coteeturee na 
trompeta jonenenuunu, 
jaaquenuununio. Naajuhuaj cuno nojori 
jaaquejosanota Pueyaso sequeturiquiaa
ri paacaraasho. Nojoriiri na piitiasano 
casaata cojuatuneriquiaa, na 
taquinionuusano casaajuhuaj, nojori 
jonenenuusano casaajaajanio. Nojoriiri 
nio jaaquejosano jaaquenuuriquiaa. Na 
sequeyari: “Pueyanaa, Pueyaso nia 
maniniuhuaqueetare. Nojuajaari tojetaa
rucuajanaa maninia. Na paniniuuri 
puequeyaquijia.” Jiyacaritij, cohuaja 
najacaari Pueyaso secojojua tiajiniaaco 
cajiquiaari. 14 Naacuatej pueyacuara 
secojonaa pueyari maja na naata 
tucuatatunu quirii secojojua tiajinia 
nojori miiniu panishano juucua. Naa na 
miitiuniu panishano tarinitiatuquiaariiri 
Pueyaso shacantuuca cumaaca cajiniuu
cua tii nojori quishaqui Pueyaso 
secojojua tiajiniani. 
 

Salomoon jiyatesacari tia, Pueyaso 

Secojojuara na quiniuria 

 6  1 Jiyacaritij Salomoonri sanequiaari. 

Naa Pueyaso sequereeri: 

—Quiaacuajaari naa sequenotej, 
Camarnujuanaanaa: “Janiyaquijia 
ninishiqui quiyacujua.” 2 Saniniuujia 
janiyari naacua quiocuaji 
tiaterucuaaquij, tii quia quijiara 
pueyaracaanu. 
narta pueyacua jiriquiorohua. Puetunu 

3 Na nuhuaji camarnu Salomoonri 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Croonicas 6 
cuno pueyajanaari nujuaturiquiaa. 
Pueyari jiyanohua queraatia na tacoji 
mariquiaa. Jiyacaritij, camarnu 
Salomoonri naa maninia rupaajinia 
sequeree na tacoji maano pueya: 
4 —Pa supuetana Israel Pueyaso 
cuaara shuquiriaatia quiiria. Naacuatej, 
Pueyasocuajaari quiarijia tari tohuate
ree naa cua shipininio David na 
sequesanotej: 5 “Egipto jiyajiniji cua 
jaatianujiniji cua saquiriojosano pueya, 
majaari juhuanojuaja cua saquiriojonu 
teyano Israel niquiohuacuajinio caneno 
pueya maanu tiacajinia cua 
tiatenutaniyani, cuno tiaco cua sesa 
cojuasaanura. Naajuhuaj, majaari 
juhuanojuaja cua saquiriojonu teyano 
pueyanoteja cua saquiriojosano Israel 
pueyajiniji camarnu quiriquianoni. 
6 Saniniuujia quiari naataja janiyari 
Jerusaleen tiaca saquiriojorucuaani tii 
cuno tiacajinia cua sesa cojuasaanura. 
Naajuhuaj, janiyari David 
saquiriojononi cua pueya jiitiariquiano.” 
7 Naacuatej cua shipininio Davidri Israel 
pueya Pueyasorano tiatenu paninio 
juucua cuno tia quiniuria Pueyasorano 
seetanujuanaa. 8 Saniniuujia, Pueyaso
juanaari naa na sequequiaari: “Quiaa
cuajaari maninia miya, cua quijiara 
quia tiatenu paniniuucua. 9 Saniniuujia, 
cuno cucuaji tiateriquianoni, majaari 
quiajaniya. Nojuajaari tama quia 
muetusocoriquiano quia niyanujaaja. 
Nojuacuajaari cua quijiara 
tiateriquiano.” 
10 Pueyasocuajaari seetanujuanaa na 
sequesano tohuaterucuaa. Naacuatej 
janiyari cua shipininio David niti quiya 
camarnu quiarijiani. Naa cuarta Israel 
pueya camarnu cua quiniuucuatej, 
janiyari Pueyaso quijiara tiaterucuaani. 
Nojuajaari Israel pueya Pueyasocuaja. 
11 Janiyari cuno tiajiniaaco niatarucuaa 
Pueyaso quiquio cojeeni. Cuno 

204 
cojeejiniacuma niatasano quiyacuajaari 
seetanujuanaa Pueyaso miishocoriquia
no na sequesano pajaniyara na Israel 
pueyaniqui. 
12 Salomoonri na nuhuaji Camarnu 
Pueyasora catijiaja juhuacutu tacoji 
nujuaree. Puetunu tii quiniaa narta 
Israel pueya niquiarajanaa shiitioree 
jiyocuacaanu na juaashiquiacaari. 
13 Salomoonri broncejiniji juhuacusano 
juhuacutujiniji nujuariquiaa na 
pocuasacari. Cuno broncejiniji 
juhuacutuuri querajaa metro 
jiitiariquiaa socua veinticinco 
centiimetro na tucohuana. Na 
cajiniocua shanacuuri naa quiriquiaaju
huaj juhua na tucohuanajuhuaj. 
Juhuacutu jiyaconajaari niquiriyatu 
metro quiriquiaa socua treinta y cinco 
centiimetronio. Salomoonri cuno 
juhuacutu jeecatequiaari. Secojojua tia 
cari jiuujiajinia na nujuaretaquiaariiri. 
Salomoonri jiyacari puetunu narta Israel 
pueya niquiarajanaa mojoquetaree. Jiya 
cajiniocua na juaashiquiaca na 
shiitionuta naa sequereeri: 
14 —Camarnujuanaanaa, Israel pueya 
Pueyasonaa: Jiya cajiniocua, nio 
jiyacuajaajanio, majaari socua Cumaa
caraca Quijia quiniu juhua quiajaniyaja. 
Quiaari quia sequesano tohuateja. 
Quiaari quia paniniu toquiaa, noo pojori 
canapuetucuaja quia panishano 
miiquiaa puetunu noojiatajanaani. 
15 Quiarijia nio juucajani, quiaari tari 
tohuateree tariucuacaanu seetanujuanaa 
quia miishocoriquiano quia sequesano 
cua shipininio David. 16 Naacuatej 
Camarnujuanaa, Israel pueya Pueyaso
naa, tariucuacaanu cua shipininio David 
quia sequesano quia tohuaterejuhuaj. 
Quiaari naa na sequenotej: “Quia 
muetusano quia niquiohuajinijinioni, 
pueyaracaanu niquiriyatu nojorijiniji
nioori camarnu quiriquiano cua Israel 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 205 
pueya jiitiariquiano, nojori jaara 
maninia miijiaca quiri, naajuhuaj nojori 
jaara niaarano cua naajio tojijiaca 
quirijuhuaj taa maninia cua tojijia quia 
quiquiaaricuani, Davidnaa.” 17 Naacuatej 
Camarnunaa, cuarta Israel pueya 
Pueyasonaa, quiarijia quia tohuatere 
seetanujuanaa quia seru cua shipininio 
David quia sequesano. 
18 ¿Seetanujuanaatejanojoni? ¿Pueya
sotee na naata mijiria quiniu pueyatani? 
Jiya cajiniocuaari puequeetuuju, naajaa 
puera shiitianiyojuaari quia quijiara. 
Socua niotejaj, pueya secojojuara 
quiajaniya cua tiatesano quia quijiarani. 
19 Naajaa cua Camarnu Pueyasonaa, 
quia tojiricuaraja cua masenu quiajani
ya. Quenaaja quia tojiricuaja nio quia 
jiyaraajia sequesano quiajaniyani cua 
masesacari quiajaniya. 20 Maja cutaraari 
quiocuajinio cua riuriotaca tiacoji 
pooniu, juuca niucuanio. Tama 
quiajaniyajanaacuajaari sequeno quiaari 
nio tiaco quiriquiano. Quiarijia nio quia 
jiyaraajia sequesano quia tojiricuaraja 
quenaaja. 21 Nio tiaco cua secojosacari, 
quiocua quiria miiriquia cua masesano 
quiajaniya. Quiocua cuarta Israel pueya 
secojosano tojiriquiajuhuaj. Jiya 
cajiniocua quia quiquiojinijini, quiocua 
tiji tojiriquia quia secojonuujuaca nio 
secojojua tiaacuara nojori jiriquionuta 
nojori secojosacari, tamaqui nojori 
quishacari. Canaa quia 
jiyanooriquiajuhuaj sesa canaa 
miishanojiniji canaa seetaaquishacari 
quiajaniya. 
pueyano, sesa miijiaari 
shiniujiushaariquiano seetanujuanaa 
sesa na miishano na pohuatanura quiara 
seya catijiaja tacoji maja na seetanura 
sesa na miishanojiniji. 23 Quiocua jiya 
cajiniocuaji tojiri nojori secojosano. 
Quiocua nojori masesano miiri nojoriria. 

22 Pueyano jaara taa miiri narta 

2 Croonicas 6 

24-25 Canaa paraa jaara quia Israel 

Quiocua quia panijiaca pueyacuaji 
tacuriquia. Saniniuujia sesa miijiaca 
quia saniitioriquia sacuaraatia nojori 
miiniuucua. Nojoriicua quia 
tiuutiariquia puetunu sacuaraatia nojori 
miijiosanojanaa. Saniniuujia, maninia 
quia miiriquia sesa miyaquijiaca. 
pueya shocotare canaa miaquetoosacari, 
cunoori sesa canaa miiniuucua. Canaa 
jaara seetanujuanaa pishiri sesa canaa 
miiniujinijini, canaa 
maniniuhuaqueetasacariuhua quiajani
ya, naajuhuaj, canaa jaara nio secojojua 
tiajinia quia masere canaa quia jiyanoo
niuria, quiocua jiya cajiniocuaji canaa 
masesano tojiriquia. Naacuatej, quiocua 
canaa riujiuutiriohua canaarano canaa 
supuetanaarano quia niquitiosano 
jiyajiniohua. 
26 Maruqueya jaara niyaquiri tojetaa
rucuajanaa, cunoori canaa quia pueya 
miiniuucua sesa. Sesa canaa miiniuucua 
canaa quia saniitionuucua, canaari 
canaa pishiniutia nio secojojua tiajinia 
quia secojonutaniuhua canaa maniniu
huaqueetanuta quiajaniyani. 27 Quiocua 
naacua jiya cajiniocuaji canaa secojosa
no tojiriquia canaa seetaaquishacari 
sesa canaa miijiosano. Naacuatej 
quiocua cuarta Israel pueya jiyanoori. 
Canaa quia niishitiojore maninia 
miijiaca canaa quiniuria, maja canaa 
jiyajenenura. Naacuatej, quiocua cuarta 
Israel pueya jiyarano canaa quia 
niquitiosano jiyacua maru 
nitiriquiacuaa. 
28 Quia tojiyashijiaca canaa quiniuu
cua, quiaari naa canaa saniitioriquiano: 
miaajenuuri quiriquiano; canaari ritia 
pacujua cusonu puequetariquianoni; 
nataacuacaari macuhuajeriquiano maru 
niyaquiniuucua; mauri moririquiano 
jiya tojenuucua; sequeruuri jiyanohua 
caneriquiano; nataacuaca paracaajia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Croonicas 6 
canashuriuuri caneriquianojuhuaj, 
socua tamasaca nataacuaca 
paracaajianio; canaa paraari canaa 
quijia tiaca cosejoriquiano canaa na 
miaquejonura. Naajuhuaj, canaa 
jiyoteeri taa miishaariquianojuhuananij, 
cusonuunu puequetariquiano soj. 
29-30 Jiyacaritij, pueyano secojosano quia 
tojiriquia, puetunu canaa quia saquirio
josano Israel pueya 
secojosanojuanaanio. Canaa jaara 
naquiya canaa miiquionuucua canaa 
juaashiquiaca shiitiore nio secojojua 
tiaacuara canaa secojosacari quiajaniya
ni, quiocua quia quiquio jiya cajiniocua
ji canaa masesano tojiriquia. Quiocua 
canaa jiyanoori sesa canaa miiniuucua, 
quiocua canaacua taraajere maninia 
canaa miiniuucuajuhuaj. Quiaacuajaari 
puetunu pueyano jiuujiajanaa niishiya, 
na niishiriojosanojaajanio. 31 Naa quia 
jiitiasacari quia pueyatej, canaari quia 
panijiaca, quia tojitiajaca quiniutianiya 
canaa quishacari canaa supuetanaarano 
quia niquitiosano jiyajiniani. 
32 Naajuhuaj, tamonu jiyajinijinio tahue 
jiyoteri niya tiuquiniutianiya na secojonura 
quiajaniya, na niishiniuucua quia cumaaca
ta quia miishanoori seetanujuanaa nocuaji 
jiuujiatesano. Cuno tahue jaara nio 
secojojua tiaacuara na jiriquionuta quia 
secojore, quiocua na tojirinioj. 33 Quiocua 
jiya cajiniocua quia quiquiojiniji puetunu 
na masesanojanaa miiriquia nera. 
Naacuatej, puetunu jiyacajinia quijiaca 
pueyajanaari quia niishiniutianiya, quia 
maniniuhuaqueetatunutaniyajaariuhuaj. 
Nojoriiri naa miiniutianiyajuhuaj taa canaa 
quia Israel pueya miiquioquiaacuaanij. 
Nojori cuaara niishitiuuriajuhuaj, quiaari 
nio secojojua tiaco maniniuhuaqueetasano, 
quiocuaji cua tiatesanoni. 
34-35 Canaa quia saquiriojosano 
pueyaniqui, canaa quia sanatasacari 
canaa paraa canaa miaquejonura, 

206 
canaari na miiriquianoni. Quia saquirio
josano Jerusaleen tiacaacuara canaa 
jiriquionuta canaa secojosacari, nio 
quiocuajinio cua tiatesano 
tiaacuarajaajanio, quiocua jiya 
cajiniocuaji canaa secojosano 
tojiriquiacuara quenaaja. Quiocua canaa 
naacure sacuaraatia miijiaca canaa 
paraa canaa miaquejosacari. 
36-37 Saniniuujia, canaa jaara sesa 
miiriquia saajani, quiaacuajaari niishiya 
pueyanoori saa sesa miiniuucua 
netejaja. Quiaa jaara naa sesa canaa 
miiniuucua canaa juaatiaretej, quiaari 
canaa paraa shanacunutaniya canaacua, 
canaa cuaara quioosaaria taucuaca 
jiyajiniara. Canaa jaara tama canaa 
jiyajiniji pacusaare tucuacaanuni, 
catecaja soj, naajaa, quioosano jaara 
taucuaca jiyajinia sesa canaa miiniuu
cua canaa jiuujia tacatosee canaa 
pishiniuucua, quiocua canaa secojosano 
tojiriquia. 38-39 Canaa paraa jiyajinia 
canaa quishacari, terara canaa 
quioosaanutaniyacuajanij, canaari 
canaa pishiquionuucua canaa jiuujia 
tacatonutaniya quiocuani. Canaari 
naacua quia secojonutaniyaquij. 
Naacuatej, canaa jaara canaa 
supuetanaarano quia niquitiosano 
jiyacuara canaa jiriquionuta quia 
secojonuure, canaa jaara secojonuure 
quia saquiriojosano Jerusaleen 
tiacaacuara canaa jiriquionutajaniuhuaj, 
quiarano cua tiatesano secojojua 
tiaacuara canaa jiriquionutajaajanio, 
quiocua canaa secojosano tojiriquia jiya 
cajiniocua quia quiquiojiniji. Quiocua 
naacua canaacuaji tacuriquia sesa canaa 
miiniu panijiaca. Quiocua naa canaa 
quia saquiriojosano pueya jiyanooriquia 
sesa canaa miishacari quia niquiara. 
40 Cua Pueyasonaa, canaa quia pueya 
quia cojuariquia. Nio secojojua tiajinia 
canaa masesano quia tojiriquia. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 207 

41 Camarnu Pueyasonaa, quiocuajinio 

cua tiatesanojiniaaco quia jiiriatasee 
cumaacaraca quia quiquio cojeetaja. 
Pueyacuara secojonaa pueya cuaara 
quia jiyanootiriquia quia pueya. Canaa 
quia tojijiaca pueya cuaara shuquiritiaa
ra maninia quia miijionuucua canaani. 
42 Camarnu Pueyasonaa, majaari pueya 
camarnurano quia saquiriojosano cua 
samiritianuujua. Noo quia niishiriquia, 
quiaari maninia miinio cua shipininio 
quia jiyaraajia David. 

 7  1 Naa Salomoon tucuatasacari 

secojonutej, maniiri jiya cajiniocuaji 
tiquii. Pueyasorano catijiasocoriquiano 
puecoosano seya catijiaree puetunujuanaa
ri. Pueya niquitiojosano seya 
catijiareejaariuhuaj. Jiyacaritij, Pueyaso 
shacantuuca cumaacaari secojojua tiajiniaa
co cuhuataree. 2 Naacuatej, pueyacuara 
Pueyaso secojonaa pueyari maja na naata 
tiuquitianu quiriquiaa secojojua tiajiniaaco. 
3 Naa puetunu Israel pueyajanaa niquishaca
ri Pueyaso shacantuuca cumaaca roseyano 
secojojua tiajiniaratej, nojoriiri jiyacari 
Pueyaso na timitiatunura jacamaturee. Na 
jiniji rupueteturee jiyocuaari. Nojoriiri 
jiyacari naa na sequenuta Pueyaso 
maniniuhuaqueetaree: “Pueyasoori 
maniniajuhuanajaj. Na paniniuuri 
turetaaquiriquiano, 
quiriquianojuhuanaari.” Pueyaso secojojua 
tia cariiri puetunu mishiquiosanojanaa 
quijia shanohua cumaraacua casaata tee 
pueya quiriquiaacuajani. 
4 Na nuhuaji camarnu Salomoonri 
puetunu Israel pueyatajanaa na seya 
puecootequiaari Pueyaso jiyanooniuria 
nojori. 5 Camarnu Salomoon 
puecootesanoori quiquiaari veintidos mil 
juunu, ciento veinte mil borreecohuanio. 
Camarnu Salomoon, puetunu narta 
Israel pueyajaajanio, nojoriiri naa 
jiyacari jiyatetuquiaari saaja Pueyaso 
secojojuara cuno tia quiniuria. 

2 Croonicas 6 ,  7 
6 Jiyacaritij, puetunu pueyacuara Pueyaso 

secojonaa pueyajanaari na miishano 
cojetacoriquiaa. Naajuhuaj, supuetana 
Leviicuajinio caneno pueyaniqui, nojoriiri 
Pueyaso maniniuhuaqueetajara tariucua
caanu camarnu David jeecojotesano casaa 
jonenenuuriquiaa. 
Taquinionuuriquiaajaariuhuaj. Puetunu 
nojorijianaari nio jaaquejosano 
jaaquenuuriquiaa. Naa sequeyari: “Pueyaso 
paniniuuri quijiajuhuanajaj, naa pueyara
caanu quiriquianojuhuanaari.” Jiyacaritij, 
puetunu Israel pueyajanaari 
jaaquenuusacari nujuaturiquiaa. Pueyacua
ra secojonaa pueyari trompeta 
jonenenuuriquiaa pueya tacoji. Nio 
jaaquejosanoori tariucuacaanu camarnu 
David jaaquejosano quiriquiase. 
7 Secojojua tia cari quijiaari curosano 
canetaa. Salomoonri cuno jiyatequiaari 
Pueyasoranojuhuaj. Naacuatej, 
Salomoonri tii catijiateree nojori 
jiyanooshaanura pueya niquitiojosano 
tama nojori seyajaaja. Pueyasorano 
puecoosano seya shiyocua catijiaree 
tiijaariuhuaj. Broncejiniji na jeecatesano 
juhuacutuni, cunoori jiyacari puera 
shiitianiyojua quiriquiase. Naacuatej, 
majaari na naata jatiqui puetunu nio 
casaajanaa catijiasaanu quiriquiaa; 
juyaca, trigo cashojua, juyaca 
shiyocuajaajanio. 
8 Jiyacari nojori queranacununi, 
tarishiquiaariiri siete juuca Pueyaso 
catijiaja juhuacutu jiyatesaanura 
tojetaarucuajanaa saa Pueyasoraja. 
Cuno pueya, Salomoon rerejotaquiaari 
queranacunuucuani, nojoriiri pananu 
muetasamaji Hamat tiacajinijinio 
jiyocuara puetunu cuno jiyajinia quijia 
tiacacajinijinio pueya quiriquiase. 
Quiriquiaajaariuhuaj jiyacora pananu 
tiuquishacora Egipto jiya 
namiquiiquiumia neteja moo casaqueeji 
quijia pueyajuhuaj. Jiyanohua quiriaatia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 2 Croonicas 7 
pueyari quiquiaari. 9 Na nuhuaji nojoriiri 
socua niquiriyatu semaana queranacu
quiaari. Cuno naa nojori queranacununi, 
cunoori quiquiaari nojori niishiriojonura 
nojori supuetanaari tariucuacaanu 
cariiquia jiyajinia nojori camarucunee
tasacari suhuortucuajinia quijiaca 
quiquiaari. Naa nojori queranacununi, 
tama nojorijiaarijia na sesojoquiaari 
“Ruquetucua cariquioco quishacari.” 
10 Naa nojori queranacusacari jiyacaritij, 
cunoori tari veintitres juuca setiembre 
raca shocojosacari quiriquiaa. Jiyacari
tij, camarnu Salomoonri puetunu tii 
nata quiniaa pueyajanaa 
jiyaramiquiquiaariuhua puetunu 
nojorijianaa cuaara nojori tiacacajinia 
quiojohuara. Naacuatej pueyari 
shuquiriaatia juhuajaniya quiojorohua. 
Pueyaso 
maniniuhuaqueetaturiquiohuari 
maninia na miiniuucua supuetana 
David, nojori camarnu Salomoon, 
puetunu narta Israel pueyajaajanio. 
 
Pueyaso sequesacari Salomoon, 
Israel pueyari seetanujuanaa 

maninia miishaariquiano jaara na 

tojitiajaca quiri 

11 Camarnu Salomoonri tari tojetaaru
cuajanaa Pueyaso secojojua tia 
tucuataniquiaari, tama na quijiarano 
tiajaajanio. Puetunu cuno querajaa 
tiajiniaaco casaajanaa 
tucuataniquiaarijaariuhuaj teyonu na 
niishiriojoquiaari miiniucuajani. 
12 Jiyacaritij, Pueyasoori nocua 
muetaquiaari niucua. Naa na sequereeri: 
“Quia secojosano tojiriucuaacuajanijia. 
Nocuajinio cua riuriotacacuaja, nio 
quiaa tii nujuaratarucuaa secojojua 
tiani, tii pueya catijiajara na seya 
quiriano. 13 Naacuatej, maninia quia 
niishirinio: Niaa jaara cua shocotejacara 
quiriohua, janiyari niaacua 

208 

jiyaroriquiano tacareejonuni. Maruuri 
tojetaarucuajanaa niyaquiriquiano. 
Naajuhuaj, janiyari sequeru 
miaqueteriquiano cuhuariquiacajinia 
nia nataacuacani. Janiyari niaacua 
shanacuriquiano ritia pacujua 
cusonujaniuhuaj. 14 Saniniuujia, cua 
saquiriojosano pueyani, cua pueya nia 
quiniuucua, niaari cua sesaatiaa. 
Niajaniya jaara shocoteyaquijiacara 
quiriohua, niaa jaara juhua naatujoori 
cua nenecojonuure cua jiyanooniuria 
niajaniya, niaa jaara seetanujuanaa 
cucua shiiniuquiutiare nia secojotusaca
ri, janiyacuajaari nia secojosano 
tojiriquiano jiya cajiniocuajini niaa 
jaara seetanujuanaa tarinitiature sesa 
nia miijionuunu. Naajuhuaj, 
janiyajanaacuajaari sesa nia miijiosano 
jiyanooriquianoni. Janiya jaara naa 
maninia miiri niajaniyani, janiyari nia 
nataacuaca moritianiriquiano 
maniniajaniuhuaj. 15 Quiarijiajiniji, 
janiyacuajaari niya nio tiaco cua pueya 
secojosano tojiriquianoni. 16 Tama 
janiyajacuajaari nio tia saquiriojononi 
cua riuriotaca na quiniuucua. Na 
jiyaterucuaa pueyaracaanu tii cua sesa 
jiyaniquishaanura pueya secojosacari 
janiya. Majaari cua shocotenu 
quiniutianiya nio cua quiquio. Pueyara
caanu na niishiriquianocuajanijia. 
17-18 Naacuatej Salomoonnaa, quiaa 
jaara saaja maninia miijiojua quiri 
quiria taa quia shipininio David 
quiquiaaricuani, naajuhuaj, quiaa jaara 
quiarijia cua sequesano miijiojua 
quiriquia taa cua sequeree 
quiajaniyacuajanij, cunocuajaari 
maninia. Quiaa jaara naa cua sequesano 
tojijia quiriquiatej, janiyari quiara 
tohuateriquiano tariucuacaanu seetanu
juanaa cua sequesano quia shipininio 
Davidni. Janiyacuajaari naa na 
sequenoni: ‘Quia niquiohuajinijinioni, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 209 
pueyaracaanu nojorijinijinio 
supueriquianoori niquiriyatu narta 
Israel pueya camarnu quiriquiano.’ 
19-20 Saniniuujia, niaa jaara cucuaji 
carejere, naajuhuaj niaa jaara niaarano 
cua sequesano shocotere, nia tojiniu 
paniyaquiniuucua niaara cua naajioni, 
tama nia jeecojosano casamiicuara 
mojoquetacojuaca nia quiniuria, naa 
sacuaraatia miijiaca nia quiniuucuatej, 
janiyari niaarano cua niquitiosano 
jiyajiniji nia taanuuriquianoni. 
Naajuhuaj, janiyari nio tia 
niyarataniriquianoni, nojuhuana juhua 
secojonuujuarano cua jiyatesano cua 
quijiarano juucuani. Janiya tamonu 
jiyacajinijinio taucuaca tojetenutaniya 
niaacuarani puetunu niajaniyajanaa 
cuaara nojori rerequetesano quiiria 
pueyaracaanura. 21 Naajuhuaj, nio 

2 Croonicas 7 

secojojua tiaari jiyanohua timitiasano 
quijia juucua, saniniuujia, cuno tiaari 
na nujuatasaquiji juurequeriquiano na 
niyaratasaanuucua. Jiyacaritij, nocuma 
tajiniuhuataja pueyari nocuaji 
jiuujiateriquiano. Naa tama 
nequesoreetooriquianojaarijiatej: 
‘¿Casaara naa Pueyaso miiriucuaa nio 
pueyacuaani na secojonuujua 
tiajaajanio?’ 22 Naa riucuasaariquianoori: 
‘Nojoriiri naa miishaarucuaaquij, nojori 
supuetanaa Pueyaso nojori 
samiritianuucua. Cuno Pueyasocuajaari 
nojori mashiquinio taucuaca Egipto 
jiyajiniji. Naa miishaarucuaajaariuhuaj, 
tama nojori jeecojosano casamiicuara 
jacamatujuaca nojori quiniuucua. 
Pueyasoori naacua nojori paraa 
shanacurucuaaquij naa taraatia nojori 
miishaanura.’ ”  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

1 REYES 11-21 

Coteenu Naajionee Camarucuajiniji 

saaquianoshishacari, necocohuari nojori 
nuhuaji na nitinitiuquiaari. Naacuatej, 
camarnu Salomoonri jeecojosano casaa 
secojojuara jataquiaari Pueyaso niti. 
Nojuajaari naa sesequiaaritij, maja 
tojetaarucuajanaa Pueyasoocua tiuujia 
na quiniuucua. Na shipininio David 
cutaraari seetanujuanaa Pueyasoocua 
tiuujia quijia cutara. 5 Camarnu 
Salomoonri Pueyaso soosano Astartee 
jiyanishano secojojuara jataquiaari. 
Cunoori Sidoon jiyajinijinio taucuaca 
jiyatesano na pueyasora quijia. 
Sacuaraatia niquishano Milcoom 
jiyanishano secojojuara 
jataquiaarijaariuhuaj. Cunoori Amonita 
taucuaca pueyaso quijia. Puetunu cuno 
taucuaca pueyasohuajanaari nareja 
jeecojosano casaa quijia. 6 Naa Pueyaso 
niquiara camarnu Salomoon miijionuu
cua sacuaraatiatej, cunoori maja 
maninia na quiniu quijia Pueyasora. Na 
shipininio David cutaraari Pueyaso 
tojijia quijia. 
sesenuucuatej, necocohua secojojuara 
Quemoos, Moloc tiatejoquiaariiri. 
Nojuajaari Jerusaleen tiaca taquijiria 
pananu muetasamajiria tuhuananuucua 
querajacocuara tiatejoquiaari. Cuno 
Quemoosri Moab taucuaca jiyatesano na 
pueyasora quijia. Saniniuujia Molocri 

7 Naa camarnu Salomoon 

210 

 

 

 
 

Salomoon jatasacari taatujuri 

necocohua jeecojotesano 

pueyasohuacuara jacamajara 

 11  1 Salomoon caminiu nuhuaji 

Faraoon niyatu, nojuajaari 

socua queraatia taatujuri paniquiaari. 
Naacuatej nojuajaari camiyoquiaari nio 
taucuacajinijiniojuhuaj: Moab, Amoon, 
Edom, Sidoon, Hititanio. 2 Pueyasojua
naacuajaari Israel pueya tenujuquiaari 
tojetaarucuajanaa maja cuno taucuacaji
nijinio taatujuri nojori camiyonura. 
Pueyasoori naa Israel pueya 
tenujuquiaaritij, na niishishacari cuno 
taatujuriiri neyaca carteteriquiano 
Pueyasojuanaa cutara, saniniuujia 
jeecojosano casaacuara na 
jacamatunura. Camarnu Salomoon 
maniniuquiojonuucua cuno taatujuri, 
nojuajaari saaja cuno taatujuri camiyo
quiaari. 3 Naacuatej, camarnu 
Salomoonri seteciento na camiyosano 
niquiocohuaraca quijia. Cuno seteciento 
necocohuani, cunoori tamasaca jiyacaji
nijinio narta camarucua niquiohua 
quijia. Salomoonri socua tresciento 
nareja na rucuajeejosano taatujuri 
jiitiaja. Puetunu cuno 
necocohuajanaani, nojoriiri camarnu 
Salomoon cartetequiaari Pueyaso. 
4 Camarnu Salomoon 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 211 
Amonita taucuaca jiyatesano na 
pueyasora quijiajuhuaj. 8 Taucuaca 
jiyatesano na pueyasora cuno 
jeecojosano casamini, cunoori tojetaaru
cuajanaa Pueyaso soosano quijia. 
Salomoonri naa miijioquiaari tamonu 
jiyacajinijinio puetunu 
necocohuarajanaa. Naacuatej, puetunu 
taatujuri necocohuajanaari shanohua 
jaanutaja catijiajonuujua jeecojosano na 
pueyasohuara. Naajuhuaj nojoriiri seya 
catijiajonuujua na pueyasora na 
jiyatetusano Molocra. 9 Naacuatej, 
Pueyasoori Salomoon juaarii nocuaji na 
rupatenuucua. Pueyasojuanaacuajaari 
tarijia Salomooncua pacutejoquiaari 
muetanu na rootanura juucua taa na 
miiniutianiyani. 10 Jiyacari Pueyaso 
muetasacari nocua, Pueyasojuanaari 
juucua maatia na rootanocuaja maja 
taucuaca pueyasohua 
jiyanishoosequeecuara jacamaja na 
quiniuria. Camarnu Salomoonri saaja 
rejetequiaari Pueyaso sequesano 
nojuaja. 11 Naacuatej, Pueyasoori 
jiyacari naa sequeree Salomoontej: 
—Naa sacuaraatia quia miijionuucua
tej, majaari seetanujuanaa quiarano cua 
sequesano quia tojiniu quiriucuaa. 
Naajuhuaj, majaari quia tojishocoriquia
no cua naajio quia tojiniu 
quiriucuaajuhuaj. Naacuatej janiyari 
quiarta pueya quia jiitiasano quia 
jaariutianutaniyani. Janiyari saniniuujia 
niquiriyatu quia seyajinijinio jiyatenuta
niya camarnu na quiniuria quia nitini. 
12 Saniniuujia, quia shipininio Davidcua 
cua taraajenuucua, maja juhuari quia 
jiitiasano pueya cua jaariutianu 
quiniutianiya quia rishishacarijia. 
Janiya cutaraari quia niyanu na 
jaariutiariquianoni, nojuaja jaara quia 
niti camarnu quiri. 13 Majaari puetunu 
na jiitiasano pueyajanaa cua jaariutianu 
quiniutianiyaquinioj. Janiyari nia 

1 Reyes 11 ,  12 

supuetanaacuajinio niquiriyatu pueya 
maanurano caneno pueya curonutaniya 
nerani. Cunoori quia shipininio 
Davidcua cua taraajenuucua, cua 
saquiriojosano Jerusaleen tiacaacua cua 
taraajenuucuajuhuaj. 
 

Camarnura Roboam jiyatesaanu na 

que Salomoon shaajesacari 

43 Jiyacaritij, camarnu Salomoon jaara 
shaajequiaari, na shipininio David 
Jerusaleen tiacajinia jamosaaquiaariiri. 
Neyanu Roboamri saniniuujia na que 
niti camarnu quiquiaari. 
 

Israel pueya raquitishacari 

querajaa maanura 

 12  17 Roboamri saaja supuetana 

Judaacuajinio caneno pueya 

jiya tiacacajinia quijiaca pueya 
camarnu quiquiaari. 
20 Jiyacaritij Israel pueya maanu jaara 
niishiquiaari Jeroboam tari tiuquirio
hua, puetunu nojorijianaari Jeroboam 
masuuturee nojori tacoji na nujuanura. 
Nojoriiri jiyacari na camarnura na 
jiyateturee. Supuetana Israel niquiohua
cuajinio caneno pueyari naacua 
querajaa maanura raquitiiquiaari. 
Naacuatej Roboamri saaja supuetana 
Judaa niquiohuacuajinio caneno pueya 
camarnu quiquiaari. 
 

Israel pueya camarnu Jeroboam 

sacuaraatia miijiosacari 

26 Jiyacaritij, Jeroboam niishiriojosa
cari, nojuajaari tama noojiajiniajaaja 
naa sequequiaari: “David jinianu 
Roboamri na naata cua jiitiasano pueya 
cua jaariutianu. 27 Nio cua jiitiasano 
pueya jaara Jerusaleen tiacajinia 
quiojore Pueyaso secojojua tiajinia seya 
catijianuucua Pueyasora, nojori 
camarnu Roboamcua tacatetunu 
paniniutianiuhua. Jaara naa miitiuritij, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 12 ,  14,   15 
nojoriiri cua motunutaniya. Naa na 
miitiuniu nuhuajitij, puetunu nojorijia
naari Judaa pueya camarnu Roboamcua 
pacutunutaniya.” 
28 Camarnu Jeroboam pocoojonu 
nuhuaji na nacasunaata, nojuajaari 
orojiniji jeecojoteree querajaa juhua 
seru juunu niquiojua niquishano. 
Jiyacari naa narta pueya sequereeri: 
—Tariucuaja cuarta Israel pueyanaa, 
maja socua Jerusaleen tiacajinia 
rucuanenu. Nia niquiri, niya quiyacuaja 
nia pueyasohua. Nojoricuajaari 
taucuaca Egipto jiyajiniji nia jaatiano. 
niquiriyatu jeequesano juunu nujuate
quiaari Betel tiacajinia, tamonu nujuate
ree Dan jiyanishano tiacajiniajaariuhuaj. 
30 Israel pueyari naacua socua 
sesequiaaritij cuno orojiniji jeecojosano 
casaa nojori secojonuucua juhua 
Pueyasojua. Nojoriiri naacua Betel 
tiacajinia, Dan tiacajinia quiojojuatej 
cuno casaa tacoji jacamatunuucua. 
 
Judiiocuaca camarnu Roboamri 

29 Naacuatej camarnu Jeroboamri 

sacuaraatia miijioquiaari Pueyaso 
niquiarajuhuaj. Nojuajaari socua 
sacuaraatia miijioquiaari puetunu na 
supuetanaajinijijanaa. Pueyasoori 
naacua jiyanohua na juaatiajatej. 
23 Roboam na jiitiasano pueyanio, 
nojoriiri puetunu 
tuhuananuhuacuajanaa saajiajiniji 
quejasano casaa, naanajiniji jeecasano 
juhua Aseraa niquishano nujuatejo
quiaari. Nojoriiri naa cuno tuhuananu
huacua teecojua naana cariquioco casaa 
nujuatejoquiaarijuhuaj, naa nocuara na 
jacamatusocoriquianotej. 24 Naajuhuaj, 
canuuri maajishuriuria jataquiaari. 
Naacuatej tama nojorijiaarijia sacuaraa

sacuaraatia miijioquiaari 

 14  22 Camarnu Roboam narta 

Judiio pueyatani, nojoriiri saaja 

212 

tia miitioojuaca quijia nojori 
jeecojosano casaa nojori timitiniuria 
juucua. Naa sacuaraatia nojori 
miijiosanoniquitij cunoori Pueyaso 
niishiyashijiaca taucuacajiniji nojori 
niishishano quijia. Pueyosocuajaari tari 
na saquiriojosano pueya 
taanuutequiaari cuno sacuaraatia 
miijiaca taucuaca tama nojori 
jiyacajinijijaaja. 
30 Jiyacari Roboam jiitiasano pueyari 
Jeroboam jiitiasano pueyata pueyara
caanu miaquetoojojua. 31 Na nuhuaji 
Roboam jaara shaajequiaari, na 
supuetanaa jamojosaco raaco 
jamosaaquiaarijaariuhuaj. Cunoori na 
jiyaso camarnu David Jerusaleen 
tiacajinia quiriquiase. Roboam 
supuenaari Naamaa jiyanishano quijia. 
Amonita taucuacajinijinio taatu quijiaa
ri. Roboam niti saniniuujia, neyanu 
Abiam jiyanishanoori narta Judaa 
pueya camarnu. 
 

Abiam quishacari  

Judaa pueya camarnu 

 15  1 Nabat niyanu Jeroboamri 

tariucua dieciocho marijia 
shocotejono quiriquiaa raquitiinio narta 
Israel pueya camarnu na quishacari. 
Jiyacaritij, Abiamri shusha coteequiaari 
saaja supuetana Judaa niquiohuacuaji
nio caneno pueya camarnu na quiniuria. 
2 Naacuatej, Abiamri nareja tres marijia 
shocotejoquiaari camarnu na quishacari 
Jerusaleen tiacajinia. Na supuena 
sesaari Maacaa quiriquiase. Absaloon 
niyatu quijiaari. 3 Abiamri jiyareta na 
shipininio nuhuaji netequiaarijuhuaj. 
Juhua na shipininio miijioquiaari 
sacuaraatiajaariuhuaj. Abiamri maja 
Pueyaso na paniniu quijia noojiata 
seetanujuanaa. Na supuetana David 
cutaraari seetanujuanaa Pueyaso panijia 
quijia. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 213 

6-7 Roboam quishacarijia, na jiitiasano 
pueyaracaanu Jeroboam jiitiasano 
pueyata miaquetoojojua quijia. Roboam 
shaajenu nuhuaji saniniuujia, neyanu 
Abiam jiitiasano pueyari Jeroboam 
jiitiasano pueyata miaquetoojojua. 
Puetunu socua Abiam 
miishanojinijijanaari supuetana 
Judaacuajinio caneno pueya camaru
cuajiniji pohuatasano nequesoreetujinia 
naajiotasano quiya. 8 Abiam jaara 
shaajequiaari, na supuetana David 
Jerusaleen tiacajinia jamosaaquiaariiri. 
Na niti saniniuujia, neyanu Asaa 
jiyanishanoori camarnu quiquiaari. 
 

Judaa camarnu  

Asaari maninia miijiojua quijia 

11 Camarnu Asaa saniniuujia, puetunu na 
miijiosanojanaari maninia quiquiaari 
Pueyasora cutara. Nojuajaari juhua na 
supuetana David miijioquiaari cutara. 
12 Jiyacaritij, Asaari maajishuriujiuri 
taanuutequiaari na jiyajiniji. Cuno pojoriiri 
jiyaniquiaari na sacuaraatia na 
miijiotusanoori jeecojosano na pueyasohua 
timitijia. Naajuhuaj Asaari na supuetanaa 
nujuatejosano tama nojori pueyasorajaaja 
nojori jeecojosano casaa pojotejoquiaari. 
13 Naajuhuaj, Asaari na ji Maacaa jiyaniijia 
tojishano maaji na quiniu jaariutiaquiaari 
maja socua tojishano na quiniuria. Naa na ji 
miiquiaariiri Pueyaso soosano Aseraa na 
jeecatenuucua. Asaari cuno jeecasano 
Aseraa pojotequiaari. Cedroon samo 
shuriuquiumia na catijiaquiaariiri. 14 Maja 
cutaraari Pueyaso soosano nujuatujua casaa 
suhuortucua na niyarequetanu quiquiaari 
tuhuananuhuacua. Naajaa, Asaa cutaraari 
Pueyaso panishano miijiojua quijia cutara. 
 

Nadab quishacari  

Israel pueya camarnu 
25 Tari querajaa marijia Asaa 
shocotejosacari narta supuetana 

1 Reyes 15 

Judaacuajinio caneno pueya camarnu 
na quishacari, Jeroboam niyanu 
Nadabri jiyacari shusha coteequiaari 
raquitiinio Israel pueya camarnu na 
quiniuria. Cuno Nadabri saaja querajaa 
marijia shocotejoquiaari camarnu na 
quishacari. 26 Puetunu na 
miijiosanojanaari sacuaraatia quiquiaari 
Pueyasora. Nadabri tojetaarucuajanaa 
na shipininio nuhuaji netequiaari. 
Naacua narta Israel pueya miijiote
quiaari sacuaraatiajaariuhuaj. 27 Jiyaca
ritij, Ahiias jiyanishano niyanu Baasaari 
sanequiaari. Nojuajaari supuetana 
Isacar niquiohuacuajinio supueno 
pueyano quiriquiase. Nojuajaari jiyacari 
camarnu Nadab tacaretaquiaari. 
Naacuatej, Baasaari Guibetoon 
tiacajinia Nadab morquiaari. Cuno 
Guibetoon tiacaari taucuaca 
Filisteocuaca tiaca. Nadab quishacarijia, 
nojuajaari puetunu na pueyatajanaa 
Guibetoon tiaca cosejoriquiaa cuno 
tiacajinia quiniaa na 
miaquejosocoriquiano. 
28 Baasaa mosacari Nadabni, cunoori 
tari quiriquiaa jiuujianaraca marijia 
Asaa shocotejosacari supuetana 
Judaacuajinio caneno pueya camarnu 
na quishacari. Naacuatej, Baasaari 
camarnura quiquiaari na mosano Nadab 
niti. 29 Tari Baasaa quishacari camarnu, 
nojuajaari puetunu Jeroboamcuajinio 
supueno pueyajanaa puecooquiaari. 
Seetanujuanaa naa tohuatequiaariiri taa 
Pueyaso pohuatequiaari Siloo tiacajiniji
nio Ahiias jiyanishanocuajani. Baasaari 
puetunu nojorijianaa puecooquiaari. 
Majaari quenaaja niquiriyatu cureenu 
quiquiaari. 30 Puetunujuanaari naa 
puecasaaquiaari sacuaraatia Jeroboam 
miiniuucua. Naacuatej nojuajaari Israel 
pueya miijiotequiaari sacuaraatiajuhuaj. 
Naacuatej, Israel pueyari Pueyaso 
juaatitiujia tama nojoriicuarajaaja. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 15 ,  16 

31 Puetunu socua Nadabjiniji pohuata
sanoni, cunoori camarucua miijiosanoji
niji naajioneejinia naajiotasano quiya. 
32 Pueyaracaanu camarnu Baasaa 
jiitiasacari narta Israel pueya, nojoriiri 
Asaa jiitiasano pueyata miaquetoojojua. 
 

Camarnu Baasaa jiitiasacari  

narta Israel pueya 

33 Jiyacariiri naa quiquiaaritij. Asaa 
jaara shocotejoquiaari jiuujianaraca 
marijia narta supuetana Judaa 
niquiohuacuajinio caneno pueya 
camarnu na quishacari, jiyacaritij, 
Ahiias niyanu Baasaari shusha 
coteequiaari raquitiinio Israel pueya 
camarnu na quiniuria. Camarnu na 
quishacari, Tirsa jiyanishano tiacaari na 
quiquio quijia. Baasaari veinticuarto 
marijia shocotejoquiaari camarnu na 
quishacari. 34 Nojuajaari saaja sacuaraa
tia miijioquiaari Pueyaso niquiara. 
Nojuajaari tojetaarucuajanaa Jeroboam 
nuhuaji netequiaari. Naacuatej 
sacuaraatia casaa miijioquiaariiri 
teyonu miijionuucua Israel pueya 
sesequiaaricuajani. 

 16  1 Baasaa quishacari Israel pueya 

camarnu, Pueyasoori Hananii 

niyanu Jehuu caminiujiutiquiaari na rupaa 
camarnu Baasaarano. Jehuuri naa caminiu
jiuquiaari Pueyaso rupaa: 2 “Baasaanaa, 
camarnu quia quiyaquishacarijia, quiaari 
tojishoo pueyano quijia coteenu. Naajaa, 
janiyari cua Israel pueya camarnura quia 
jiyateno juucuani. ¡Taaquiti! Quiaari saa 
Jeroboam nuhuaji neterucuaajaa sacuaraa
tia quia miijionuucua juhua nojuaja. 
Quiaari naacua cua Israel pueya 
jiitiorucuaa sacuaraatia nojori 
miijionurajuhuaj. Naa sacuaraatia quia 
miijonuucuatej, quiocuara cua 
najiquitiriucuaa. 3 Naacuatej, camarnu 
Baasaanaa, quiaari maja rishiriquiano; quia 
niquiohuajaajanio. Janiyari tojetaarucuaja

214 
naa quia niquiohua miaquejoteriquianoni, 
naatej taa cua miiquiaari Nabat niyanu 
Jeroboamcuajinio supueno pueyacuani. 
4 Naacuatej, niquiriyatu quia niquiohuajini
jinio jaara tiaca nuucuajinia cusoyariquia, 
sareyari na miaqueriquiano. Naajuhuaj, 
jaara cuhuariquiajinia cusoyare, mopueeri 
na miariquiano.” 
5 Baasaajiniji, socua na 
miijiosanojinijijuhuaj, cunoori Israel 
camarucuajiniji pohuatasano 
nequesoreetu croonicajinia naajiotasano 
quiya. 6 Baasaa jaara shaajequiaari, 
Tirsa tiacajinia jamosaaquiaariiri. 
Saniniuujia, neyanu Elaa jiyanishanoori 
na shipininio niti camarnura quiquiaari. 
7 Pueyasoori Hananii niyanu Jehuu 
caminiujiutiquiaaricuaja taa Baasaa na 
monutaniyani, puetunu necohuajaajanio. 
Puetunu Baasaa miishanojanaacuajaari 
tojetaarucuajanaa sacuaraatia quiquiaari 
Pueyasora. Baasaacuajaari tama nocuara
jaaja Pueyaso najiquitiquiaari sacuaraatia 
na miijionuucua. Na miijiosanoori 
tojetaarucuajanaa juhua Jeroboam miijiosa
no quiquiaari. Jeroboam niquiohua 
miijiosanoori naa quiquiaarijuhuaj. 
Pueyasocuajaari puetunu nojorijianaa 
puecaquiaari tojetaarucuajanaa. 
 
Elaa, Zimri quishacari  
Israel pueya camarucua 

8 Tari Asaa shocotejosacari veintiseis 

marijia narta pueyajiniji raquitiinio Judaa 
camarnu na quishacari, Baasaa niyanu Elaa 
jiyanishanoori shusha coteeriquiaa Israel 
pueya maanu camarnu na quishacari Tirsa 
tiacajinia. Naa camarnu na quishacaritij, 
nareja querajaa marijia shocotejoquiaariiri. 
9 Camarnu Elaari queraatia soldadohua saa 
caballohua jayotasano 
rucuanejotajaruhuaracaja quijia. Zimri 
jiyanishanoori cuno soldado maanu 
cajiniocua puerojona quijia. Cuno Zimrini, 
nojuajaari na camarnu Elaa tacaretaquiaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 215 
miaquenu. Naa quiquiaaritij. Tamonu juuca 
Elaari na tiaco Tirsa tiacajinia quiriquiaa. 
Cuno na tiaco poonijionaa jiyaramiquiniaari 
Arza jiyanishano quijia. Jiyacaritij camarnu 
Elaari puera raturee najatunacu. 
Moseriquiaari. 10 Zimriiri jiyacari nocua 
tiuquishii. Na moreeri. Nojuajaari naacua 
na camarnu niti camarnura quiquiaari 
saniniuujia. Naa nojori 
miitioosacariniquitij, camarnu Asaari 
saniniuujia tari veintisiete marijia 
shocotejoriquiaacujua narta Judaa pueya 
camarnu na quishacari. 
11 Tari Zimri quishacari camarnu, 
nojuajaari ritia puecooree puetunu 
Baasaa niquiohua canuujuanaa. 
Puetunu Baasaa cojiniaa 
puecooreejaariuhuaj, puetunu na 
jiyopuejaajanio. Nojuajaari naa 
miiriiqui maja na namitiasaanura 
saniniuujia. 12 Camarnu Zimriiri naa 
puecaquiaari puetunu cuno 
pojorijianaatij. Naa tohuatequiaariiri 
taa tarijia Pueyaso caminiujiutiquiaari 
na sequesano caminiujiunia 
Jehuucuajani. 13 Naa Baasaa, neyanu 
Elaa miijionuucua sacuaraatiatej, 
nojoriiri sesa miitiquiaari narta Israel 
pueyajuhuaj. Naacuatej, puetunu 
nojorijianaari Israel pueya Pueyaso 
najiquititiuquiaari tama nocuarajaaja, 
jeecojosano casami nojori jiyatenuucua 
tama nojori pueyasorajaaja. 
14 Camarnu Elaajiniji pohuatasanoori 
socua quiya Israel camarucuajiniji 
pohuatasano croonica naajioneejinia. 
15 Tari camarnu Asaa shocotejosacari 
veintisiete marijia narta Judaa pueya 
camarnu na quishacari, Israel pueyajinijinio 
soldadohuari saniniuujia jiyacari na paraa 
Filisteocuaca Guibetoon tiaca shuriucua 
tari quiriquiaa na miaquetoojonura. Naa 
nojori niyacaritij, Zimriiri tama 
camarnurajaaja quiquiaari nojori niyacari 
Tirsa tiacajinia. Nareja niquiriyatu semaana 

1 Reyes 16 

shocotequiaariiri camarnu na quishacari. 
16 Miaquetoojonuucua quiyano soldadohua 
jaara niishiquiaari Zimri camarnu 
tacaretarucuaa monu, nojoriiri jiyacari 
camarnura jiyateree Omri jiyanishano. 
Omriiri Israel pueya miaquetoojonuucua 
puerojona quijia. 17 Naacuatej, Omri 
jiyanishanoori puetunu na soldadohuataja
naa na paraa Guibetoon tiaca tarinitia
quiaari, saniniuujia Tirsa tiaca 
tiuquitiasuhuari tee Zimri quiriquiaacuaja
ni. 
18 Zimri niquishacari tiacaari tariucua 
maninia soldadohua turojotasano 
quiriquiaa, nojuajaari jiyacari 
camarnuucuajinio tiasanojiniaaco 
sohuacamara tiuquiquiaari. Nojuajaari 
jiyacari mani niaree tiaacua. Tama 
nojuajaari miria cateree. 19 Tama 
nojuajaarijia naa catequiaaritij 
sacuaraatia Pueyaso niquiara miijiojua 
na quiniuucua. Nojuajaari juhua 
Jeroboam sacuaraatia miijiojua 
quiquiaarijuhuaj. Cuno naa sacuaraatia 
na miijiosanota sesa miitiquiaari Israel 
pueyajaariuhuaj. 
20 Socua maatia Zimrijiniji pohuatasa
noni, Elaa na tacaretanujinijinij, 
puetunu cunojuanaari Israel pueya 
camarucuajiniji pohuatasano croonica 
naajioneejinia quiya. 
 

Omri quishacari  

Israel pueya camarnu 

21 Jiyacaritij, Israel pueya maanuuri 

querajaa pueya maanura raquitiiquiaari. 
Noojiaqueyari Guinat niyanu Tibni 
paniriquiaa na camarnura, noojiaqueya
ri saniniuujia Omri panitiuriquiaacujua. 
22 Omri pueyari socua na cumaaca 
tojitijia quijia Tibni pueya. Na nuhuaji, 
Tibniiri socua shaajequiaari. Naacuatej, 
Omriiri socua camarnura quiquiaari. 
23 Naacuatej, shusha Omri coteesacari 
camarnu na quiniuria narta Israel pueyara, 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 16 ,  17 
Asaari tari treinta y un marijia 
shocotejoriquiaacuaa narta Judaa pueya 
camarnu na quishacari. Naacuatej, Omriiri 
doce marijia shocotejoquiaari narta Israel 
pueya camarnu na quishacari. Cuno doce 
marijiajinijini, seis marijia shocotejoquiaari 
Tirsa tiacajiniaari, camarnu na quishacari 
tii. 24 Omriiri jiyacari Semer jiyanishano 
tuhuananu masequiaari. Cuno jiya sami 
sesenta y seis kilo shanacusano plata 
niquitioquiaari cuno jiya camaruuri. Cuno 
tuhuananuucua tiacara tiojotequiaari na 
quiquioraari, jiyaconajara maninia 
mataconucua na shocua. Na 
jiyaniquiquiaariiri Samaria tiaca. Naa na 
jiyaniquiquiaariiri coteenujuanaa cuno 
tuhuananu camaru sesa quiniuucua Semer. 
25 Pueyasora, Omri miijiosanoori socua 
sacuaraatia quiquiaari tariucua nocuajinio 
quinio camarucua miijiosanojiniji. 26 Camar
nu Omrini, nojuajaari juhua Nabat niyanu 
Jeroboam miijioquiaari sacuaraatiajuhuaj, 
teyano sacuaraatia na miijiosanota na 
sesoquiaari narta Israel pueyajaniuhuaj. 
Tama nojuajaarijia Israel pueya Pueyaso 
najiquitinio nocuara, tama na jeecojosano 
casamiicuara jacamatujuaca na 
quiquionuucua, juhua Pueyasoocuaraja. 
27 Socua Omrijiniji pohuatasanoori, 
puetunu na cumaacatajanaa na 
miijiosanojinijijuhuaj, cunoori Israel 
pueya camarucuajiniji croonica 
naajioneejinia naajiotasano quiya. 
28 Omri jaara shaajequiaari, tama na 
tiaca Samariajiniajaaja 
jamosaaquiaariiri. Na niti saniniuujia, 
neyanu Acabri camarnu quiquiaari. 
 

Acab quishacari  

Israel pueya camarnu 

29 Tari Asaa shocotejosacari treinta y 
ocho marijia nara Judaa pueya camarnu 
na quishacaricuaa, Omri niyanu Acabri 
saniniuujia jiyacari shusha 
coteeriquiaacujua narta Israel pueya 

216 

camarnu na quiniuria. Nojuajaari 
veintidos marijia shocotejoquiaari narta 
Israel pueya camarnu na quishacari na 
quijia Samaria tiacajinia. 30 Puetunu na 
miishanojanaari sacuaraatia quiquiaari 
Pueyasora, socua sacuaraatia tariucua 
nocuajinio quinio camarucua miijiosa
nojiniji. 31 Majaari quenaaja na tacaaniu 
quijia naa sacuaraatia na miijiosacaritij. 
Naacuatej, nojuajaari juhua Nadab 
niyanu Jeroboam miijioquiaari 
sacuaraatiajuhuaj, nojuacuajatej. 
Naacuatej, nojuajaari socua sacuaraatia 
miiquiaari Jezabel jiyanishano maaji na 
caminiuucua. Jezabelri Et-baal niyatu 
quijia, taucuaca Sidoon tiaca camarnu 
niyatu. Acabri naacua Pueyaso sesacasa
no Baalcuara jacamajara na secojojuara 
quiquiaari. 32 Acabri juhua 
Pueyasoocuaraja seya na catijiajara 
juhuacuquiaari. Cuno Baalsequeecuaji 
Samaria tiacajinia tiaquiaarijaariuhuaj, 
tii na secojonuujuara cuno Baal 
jiyanishano jeecasano casaani. 
33 Naajuhuaj, Acab quishacari Israel 
pueya camarnu, nojuajaari juhua Aseraa 
niquishano casaa jeecatequiaari nocuara 
nojori jacamatusocoriquiano. Acabri 
naacua Israel Pueyasojuanaa 
najiquitiquiaari jiyanohua socua 
tariucua nocuajinio quijia Israel pueya 
camarucuajiniji. 
 

Eliias sequesacari maru 

niyaquiniutianiya 

 17  1 Pueyaso sequesano caminiujiu
 
nia Eliiasri jiyacari quiriquiase. 
Nojuajaari Galaad jiyajinia quijia. 
Tisbee tiacajinijinio quiriquiase. Eliiasri 
jiyacari naa sequequiaari Acabtej: 
—Janiyacuajaari pa supuetana Israel 
tojishano Pueyaso jiyaraajiani. Cua 
camarnu niquiara seetanujuanaa quia 
sequeyanijia. Quiarijiajiniji, majaari maru 
niniu quiniutianiya socua. Marijiaari naa na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 217 
puequejotanutaniyaquij. Majaari 
shushiquia tiniu quiniutianiya quenaaja. 
Naa quiriquianoori janiyajanaa cuaara 
maru sequeerajaatijia cuaara niiria. 
2 Pueyasoori naacua jiyacari Eliias 
sequereequij: 
3 —Niiquiji quia mashiri. Quiocua 
Querit samo casaqueyaji quishii pueya 
jiyaqui. Cunoori pananu muetasamaji, 
Jordaan moo taquijiria. 4 Quiocua 
Querit samojiniji rarujusee mohuaca. 
Janiyacuaja tari “cuervo” jiyanishano 
shuhua seerataree quia miateriquianoni. 
5 Eliiasri naa Pueyaso sequesano 
nojuaja tojiquiaari. Quiaquiaariiri. 
Querit samo casaqueyaji quishiiri. 
6 Cuno cuervo jiyanishano shuhuari 
tariquiicuaji tenacari nocua poojua pan, 
shujaajanio. Saaja mohuaca rarujujua 
samojiniji cutaraari. 7 Jaara pasanaataja 
camueenujuquiaari, cuno jiyajinia maru 
niyaquiniuucua, cuno samoori tojetaa
rucuajanaa joojequetaquiaari. 
 
Eliias quishacari taatu  

mashiquio tiajinia 

8 Pueyasoori jiyacari naa Eliias 
seequereequij: 
9 —Quia sanere. Sidoon jiyajinia quijia 
Sarepta tiacajinia quia quiaare. Quiocua tii 
quishii. Janiyacuaja tari cuno tiacajinia 
quijia mashiquio toree noojiajiniani, 
nojuacuajaari quia miatenutaniya. 
10 Eliiasri jiyacari saneree. Sarepta 
tiacajinia quiaqueeri. Tiaca shocua 
mataca tohuateyaji na tiuquishacari, 
jiyacari mashiquio niquirii naanacucua 
tatucuaanoori. Eliiasri jiyacari na piirii. 
Naa na sequereeri: 
—Cucua quia jiyanoori sacaj. Miji 
quiria quia mohuacajiniji quia shuuri 
cua ratusocoriquiano. 
11 Mashiquio canujusacari juucua 
mohuaca shuuniuucua, Eliiasri jiyacari 
na piiriohuacuhuaj. Naa na sequereeri: 

1 Reyes 17 
—Miji quiria quenaaja quia pare quia 
pan raquijuhuaj. 
12 Mashiquioori naa Eliias riucuaree: 
—Quia camarnu Pueyaso niquiara 
seetanujuanaa quia sequeyanijia. Maja 
majeetesano pan cua jiitianuni. Janiyari 
cua patacojinia saaja niquiriyatu 
queyatasocoriquiano jiitiaa shiitianiyo
jua cashojuaniyojuani. Shiyocua 
naajuhuaj, shoorajaacaniyojuaari na 
quiquiojinia mataajuhuaj. Janiyari cuno 
shiitianiyojua cashojua cua jiitiasano 
cua majeetejara naanacucua 
tatucuariquiaani. Janiyari niquiriyatu 
majeetenutaniya quiyanurani, quiria 
niquiriyatujuhuaj. Jiyacunujuanaa cuno 
pan canaa sanu nuhuajini, canaari na 
nuhuaji canaa miaajaara 
titiacoriquianoni. 
13 Eliiasri mashiquio riucuaree: 
—Maja quia miaajaara titianu 
puerenu. Quia teeretarecuaa cuno 
shiitianiyojua cashojua quia sequesano
ni. Quiocua coteenu quiria majeetere 
shiitianiyojua. Quiocua cua 
niquitiorenoj. Quiocua na nuhuaji 
quiara majeetere tamonu, quia mueyara 
naajuhuaj. 14 Israel pueya Pueyasojua
naacuajaari naa sequereequij: 
“Patacojinijinio cashojuaari 
pueetaaquiniutianiya. Shiyocuaari na 
quiquiojiniji 
moneyaquiniutianiyajuhuaj, Pueyaso 
cuaara maru nitiriohuajaatijiaj jiya na 
piquiojonura.” 
15 Mashiquioori jiyacari miirii taa 
Eliias sequeree nojuacuajani. Naacuatej, 
cuno mashiquio neyanutajani, 
Eliiasjaajanio, nojoriiri na 
miatusocoriquiano jiitiaquiaari queraa
tia juucara socua. 16 Majaari cashojua 
pueetanu quiquiaari na quiquiojiniji, 
cuno shoorajaaca shiyocuajaajanio. 
Pueyasoori naa tohuatequiaari Eliias 
sequesano cuno mashiquiotej. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 17 ,  18 

17 Na nuhuaji, mashiquio niyanuuri 
taruquequiaari. Mueyari 
puetuuquiaarijianaa. Na paratuuri socua 
turetaqueequij. Cusoqueeri. 18 Mashi
quioori jiyacari naa Eliias sequereequij: 
—¿Casaateja quia torucuaa niya 
canaacua quia tiuquiniuriani, Pueyaso 
tojijia pueyanonaa? ¿Quiaateeri 
puetunu sesa cua miishanojanaa 
saneerohua cucuara? Quiyanuuri 
naacua quiria cusoqueequij. 
19 Eliiasri mashiquio riucuaree: 
—Miji cua niquitiore quia mueya. 
Eliiasri jiyacari tariucua macu paree 
mueya na nucua catucumaji. Na quijia 
taco na tacataarohuari. Na maqueja 
sohuacamara na maquetujinia mueya 
niaseeri. 20 Eliiasri jiyacari na rupaa na 
paaretanuta naa Pueyaso maseree 
mueyacuaratej. Naa sequeree Pueyasoo
ri: 
—¡Cua camarnu Pueyasonaa! Janiyari 
nio mashiquio tiajinia quiyani. ¿Casaara 
socua quia taraajoya nio maashiquio 
naa neyanu quia shaajanuucua neratej? 
pacutejoree macuucua jacamanu. Naa 
Pueyaso masereeri: 
—Cua Pueyasonaa, nio mueyacua 
quia tiuquiniriohua noojia. 
22 Pueyasoori Eliias masesano tojirii. 
Noojiaari mueyacua tiuquimiohua. 
Naatamohuari. 23 Eliiasri jiyacari ritia 
mueya rosetaquiaari na nucuaacua. Naa 
mueya nucua sequereeri: 
naatarohua. 
sequeree: 
taacanuununi. Janiyari quiarijia 
niishiyani, quiaari seetanujuanaa 
Pueyaso sequesano caminiujiunia. 
Naacuatej puetunu quia sequesanojua
naari seetanujuanaa. 

—¡Quia niquiri! Quia mueya tari 
24 Mashiquioori jiyacari naa Eliias 
—Quiarijia cutara, maja quiocuaji cua 

21 Eliiasri jiyacari jiuujianaraca 

 

218 

Eliias muetasacariuhua  

camarnu Acabcua 

 18  1 Jiuujianaraca marijia shocojo
 
nu nuhuaji maru niyaquishacari, 
Pueyasoori jiyacari Eliias sequequiaari: 
—Camarnu Acabcua quia muetare 
quiarijia. Quiocua na numooterenoj, 
janiya maru nitiniutianiya jiya na 
piquiojonurani. 
2 Eliiasri quiaquiaari Acabcua na 
muetanura. Samaria tiacajinia quijiaca 
pueyari quera na miaajaa titiacoriquiaa 
jiyacari. 
3 Eliias muetaaquishacarijia Acabcua, 
Acabri tariucua na tiaco cojuana 
Abdiias piirii. Cuno Abdiiasni, nojuajaa
ri Pueyaso panishano miijiojua quijia 
cutara. 4 Acab niquiocua Jezabel jaara 
Pueyaso saquiriojosano pueyacuara 
secojonaa puecoonu coteequiaari, 
Abiiasri jiyacari cien pueyacuara 
secojonaa jamojoquiaari. Querajaa 
maanura nojori raquiriojotaquiaariiri. 
Querajaa raaco nojori jamojoquiaariiri, 
cincuenta niquiriyatu raaco, cincuenta 
tamonu raaco. Tii nojori 
jamaatiushaquijia nojori miateja panri 
mohuacajaajanio. Majaari Acab 
niishiniu quijia. 5 Na nuhuaji Acabri naa 
sequeree Abdiiastej: 
—Quiarijia pa neteyocuare puetunu 
nio pa jiyajanaa pa niquiniuria tee 
samocua nanaca pacaretaja quiyajaanij, 
pa niishiniuriajuhuaj, tee mohuaca 
quiyajaa samocuajinianij. Naajuhuaj, pa 
caballohuacuaji, pa burrohuacuaji pa 
niquijiore tee jiyasocua quiya na 
miaquenuusocoriquianonij. Paa mariqui 
seyaju quiquiiri pa seya jaara 
cusonuuquee na miaajaara puetunujua
naa. 
raquiriojotaree nojori netecuanura 
puetunu cuno jiyajanaa. Naacuatij, 

6 Jiyaritij, nojoriiri cuno jiya 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 219 
Acabri tamama quiareecujua, Abdiiasri 
tamonu nucoco quiaree tamajaajaaja. 
7 Abdiias quiasacari nucoco, jiyacari 
Eliias naacuree saajaari. Abdiias jaara 
na niishiquiaari nojuajaari seetanujua
naa Eliias quiriquiaa, naa na sequenuta 
jacamaree nocuaraari: 
—¿Quiaacuajaruhua cua camarnu 
Eliias? 
8 Eliiasri na riucuaree: 
—Taaquiriirinij, janiyacuaaquiniate
jaj. 
Naa na sequereejaariuhuaj: 
—Ritia quia camarnu quia 
numootecoo janiya niya quiyani. 
9 Abdiiasri jiyacari saaja naa Eliias 
riucuareequij: 
—¿Casaa cua miirii sesanij, naa Acab 
quia motenu paniniuria janiyatej? 
10 Seetanujuanaa quia Pueyaso niquiara 
quia sequeyanijia. Majaari quenaaja 
tamonu jiya cureenu quiajaniyajiniji cua 
camarunu nequesotasoo. Nojuacuajaari 
na pueya jiyaramiquiquianu puetunu 
jiyaca camarucuaacuajanaa nequesota
nura majatee nojori jiyacajinia quia 
quiniu seetanujuanaa. Puetunu jiyacaji
nijinio camarucuajanaari saaja 
shaacatuquiaa quiajaniya. 11 Quiaari 
quiarijia naa cua shiniujiyacujua, “Quia 
camarnuucua quia riujiuuriohua. 
Quiocua naa sequesuhuanotej, ‘Eliias 
nooj, jati quiyatej.’ ” 12 Janiya jaara 
quiocuara numootenuucua 
riujiuuriohuani, janiyari puereyani 
Pueyaso Sohuanuuri niiquiji quia 
shiriquionutaniya cua niishiyaquishaqui. 
Acab jaara tiuquishii niya, jaara quia 
riuriataaquiri, nojuajaari cua 
moriquiano. Eliiasnaa, janiya quia 
seruniqui. Janiyari cua naatujuajiniji 
Pueyaso panishano miijiani. 13 ¿Majatee
ri cua miishanojiniji quia niishiniuni? 
Jezabel puecoosacari Pueyaso sequesa
no caminiujiuniaa, janiyari cien pueya 

1 Reyes 18 

jamojono nocuajini. Janiyari querajaa 
maanura cuno cien pueya 
raquiriojotanoni raaco cua 
jamojosocoriquiano. Janiyari nojori 
jamaatiujia raacojua nojori miatejani. 
14 Quiaari quiarijia cua shiniujiyacujua 
quiocuara cua camarnu numootenuucua 
cua quianura. Maja naa cua 
miiniuujiatej, cua morucua. 
15 Eliiasri jiyacari naa Abdiias riucua
ree: 
—Seetanujuanaa cua tojishano 
cumaacaraca Pueyaso niquiara quia 
sequeyanijia. Janiyari seetanujuanaa 
quiarijia naacuneetoonutaniya 
Acabtani. 
16 Naacuatej, Eliiascua Acab niniuria, 
Abdiiasri Acab na numootenuucua jaaquee. 
Acabri jiyacari Eliiascua niquiaari nata na 
naacuneetoonura. 17 Acab niquishacari 
Eliias, jiyacari naa Eliias sequereeri: 
—¿Quiaateeri cuno pueyanocuaja naa 
Israel pueya miitiaaniquitij? 
18 Eliiasri Acab riucuaree: 
—¿Janiyatucua casaara naa miitiare 

Israel pueyanij? Tama 
quiajaniyajaajacuajaruhuate, quia jiitiasano 
pueyajaajanio, naa naquiya pa pueya 
miiniurianiquitij. Cunoori puerano Pueyaso 
naajiotasano tojitiaashijiaca nia quiniuucua. 
Naacuatej, niaari Pueyaso soosano juhua 
Baal niquishano jeecojotucanu tama nia 
pueyasorajaaja. Niaari cuno casaa 
secojonuuquiaa juhua pa jiitiana Pueyaso
jua. 19 Quiarijianij Acabnaa, puetunu Israel 
pueyajanaa quia numootere, nojori cuaara 
Carmelo tuhuananuucua rerejoora. Cuaara 
quiojoorajuhuaj cuno cuatro ciento 
cincuenta Baal shimiacuri, cuno cuatro 
ciento Aseraa shimiacurijuhuaj teyano 
pojori Jezabel miatequiaacuajanij. 
 

Eliias shocotasacari Baal shimiacuri 
20 Acabri jiyacari puetunu Israel 
pueyajanaa numootejoree nojori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Pueyanaa, ¿taacari naa nia 

1 Reyes 18 
rerejonura Carmelo tuhuananuucua. 
Puetunu cuno Baal, Aseraa 
shimiacurijanaa 
rerejotequiaarijaariuhuaj. 21 Jiyacaritij, 
Eliiasri tariucua rerejono pueyacua 
cateconuquiaari. Naa nojori sequereeri: 
taacanuunu nia tarinitianutaniyani 
teyonuteja seetanujuanaa Pueyasoni, pa 
supuetana Israel Pueyasotee, cuno 
jeecojosano casami soj? Pueyaso jaara 
seetanujuanaa nia Pueyaso quiri, na 
tojitiajaca nia quiricuarajaj. Saniniuujia 
niaa jaara jiyaniri Baalri Pueyaso 
niaara, na tojitiajaca nia quiriqui. 
Puetunu pueyajanaari sanaa na 
tojitiariquiaa. 22 Eliiasri jiyacari socua 
naa sequeree puetunu tii quiniaa narta 
Israel pueyatej: 
—Pueyaso sequesano caminiujiuniaa 
pueyajinijinionij, niquiriyatu saa janiyajaari 
saminio quitiashuyani. Pueyaso soosano 
Baal shimiacuriiri saniniuujia cuatro ciento 
cincuenta pueyari taquiya quiyacujua. 
23 Quiarijianij, canaa nia niquitiojore 
querajaa juunu macujuashi. Baal shimiacuri 
cuaara niquiriyatu rapitiatuura. Cuaara na 
nuhuaji mojoco caco na niaretatuuranoj. 
Naajuhuaj, cuaara mani niatuyaquiiria 
nocua. Janiyari juunu tarajanu 
rapitianutaniyajaniuhuaj. Janiyari mojoco 
caco na niaretanutaniyani. Naajuhuaj, 
majaari mani cua nianu quiniutianiya 
nocuani. 24 Naa juunu nia rapitianu 
nuhuajitij, niocua Baal maserohua nocuara. 
Janiyari cua casaacuara cua Pueyasojuanaa 
masenutaniyajaniuhuaj. Naacuatej, 
teyanoteja mani tininiutianiya jiya 
cajiniocuaji pa rapitiasano juunu 
catejianurani, cuno cuaara quiiria seetanu
juanaa Pueyaso cutara. 
Puetunu pueyajanaari jiyacari naa 
riucuaree Eliiastej: 
—Seetanujuanaa naacamaatej. Nia 
miiricuarajaj taa quia sequereecuajanij. 

26 Cuno shimiacuriiri nojoririano 

220 
25 Eliiasri jiyacari cuno Baal shimiacu
ri sequeree naatej: 
—Shimiacuriniaa, nia coteere nia 
juunu rapitianu. Niaari taquiya 
queraraqui cutara. Niocua na nuhuaji 
Baal maserohua nocuara. Maja cutaraari 
mani nianu nocua. 
niquitiosano juunu rapitiaree. Nojoriiri 
Baal coteeturee secojonu. Na 
panacariitiamaajaari. Shimiacuriiri naa 
Baal sequeturiquiaaquij: 
—¡Baalnaa! ¡Canaara quia miiri canaa 
masesano! 
Shimiacuriiri na juhuacu shocua 
jiateyotanuuriquiaa. Jiyacaritij, majaari 
quenaaja rupaa tojishaanu quirii nojori 
masesano na riucuanura. 27 Tari pananu 
tiuushacari pa nacasuhuojuajinia, 
Eliiasri jiyacari coteeree nojori rereque
tenu. Naa nojori sequereeri: 
—Socua jiyanohua nia rupaa nia 
paaretare. Nojuacuajaari pueyaso. 
Cojeya jiyoteeri, casaate pa toyani. 
¿Jitiaa soj? Quiaarucuaa jiyoteeri. 
¡Shitimia maquequee jiyoteeri! ¡Nia 
niucuajarenoj! 
28 Cuno shimiacuriiri na martenuta 
Baal maseturiquiaa, Baal miiniuria 
nojoriria nojori masesano. Jiyacari tama 
na cuaqueyajaaja jiyatajoturiquiaa 
cushiishitiaari. Naacua tama na nanaca
jaaja nanooriquiaari. Cuno pojoriiri naa 
sacuaraatia na cuaqueya 
jiyatajonuujuacajuhuanajatej. 29 Pana
nuuri socua nojori piriuutiamaaquij naa 
pueyaracaanu nojori 
jiateyotanuunuucua juhua paateca, 
nojori paaretasacari na rupaajuhuaj. 
Pananuuri tariucua taqueya joojuajinia 
tiuuriquiaa. Seyari jiyacari Pueyasora 
catijiasano quijia. Jiyacaritij majaari 
quenaaja rupaa tojishaanu quirii cuno 
pojori na riucuanura. Naacuatej cuno 
pojori masesanoori tojetaarucuajanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 221 
nojoriria miyaquishaaree. 30 Eliiasri 
jiyacari puetunu tii quiniaa pueyajanaa 
sequeree naatej: 
—Miji cucua nia cateconure puetunu 
niajaniyajanaa, pueyanaa. 
Puetunu tii quiniaa pueyajanaari 
nocua cateconuree. Eliiasri jiyacari 
coteeree Pueyasora catijiaja 
jiyajeetasano juhuacu jeecanu. 31 Eliiasri 
tii matiuyano doce sai rerateree. Naa 
miiriiri supuetana Jacob muetusano 
niquiohua quiniuucua doce canuu. 
(Pueyasojuanaacuajaari Jacob sesa 
jataniquiaari Israel na quiniuria.) 
32 Eliiasri cuno doce saitia juhuacuree 
Pueyasora. Juhuacu shocua jiuutiarohua 
surocohuaraari juhua veinte litro 
mohuaca matajara tii. 33 Mojoco na 
niaretanu nuhuaji, juunu rapitiareeri. 
Na rapitiasano juunu shucua niojoree 
mojoco cacoori. 34 Eliiasri jiyacari naa 
pueya sequereequij: 
—Cuatro patacocuajinia nia mishini
jiore mohuaca. Niocua Pueyasorano 
cateriquiano shu, mojoco cacoji 
taroorenoj. 
Eliiasri pueya sequerohuacuhuaj, 
nojori pacutenura mohuaca taroonu 
cuno casaa cacoji. Pueya sequerohuariu
huaj, socua nojori caminiuria mohuaca 
taroonu Pueyasorano cateriquiano 
paatishano casaa cacoji. Naacuatej, 
pueyari jiuujianaraca pacutejoree 
mohuaca taroonu cuno casaa cacoji. 
35 Naacuatej mohuacaari sai caco 
paatishano mojoco shu shocua 
jaateriquiaa. Surocohuara na shocua 
jiuutiasanoori netaamiaajuhuaj. 
36 Tariucua pananu caruhuocosacari, 
Eliiasri cateconoree Pueyasora 
cateriquiano casaacua. Jiyacari naa na 
rupaa paaretareeri: 
—Cua Camarnu Pueyasonaa. Quiaari 
cua supuetanaa Abraham, neyanu Isaac, 
na jinianu Israel Pueyasocuaja. 

1 Reyes 18 

Naacuatej, nio pojori cuaara quiarijia 
niishiiria quiaari nojori Pueyasocuaja. 
Nojori cuaara niishiiriajuhuaj janiyari 
quia jiyaraajiani. Naajuhuaj, janiyari 
quiarijia naa nio miyaquij, quiaacuajaa
ri cua sequeree naa cua miiniuriatej. 
37 Quiria quia miiri cua sequesano 
quiajaniya, Camarnunaa. Cua riucuare 
nio pueya niishiniuria quiaari seetanu
juanaa Pueyaso cutara. Quiaari nojori 
panitiaajuhuaj nojori cuaara noojia 
tacatohuara quiocua. 
38 Naa Eliias secojosacaritij, Pueyaso 
maniiri jiya cajiniocuaji tiquii. 
Rapitiasano shuuri mojocotaja puetunu
juanaa cateree. Sairi tojetaarucuajanaa 
cateree na juacajuhuaj; shaaqui tii. 
Cuno maniiri shu shocua cajitiaja 
mohuaca joojuaquijiareejuhuaj. 39 Naa 
pueya niquishacari mani miishanotej, 
puetunu pueyajanaari jiyocua jacamatu
ree Pueyaso na timitianura. Naa 
sequetureeri: 
—¡Pueyasoqui seetanujuanaa Camar
nujuanaa cutara! ¡Pueyasoqui seetanu
juanaa cutara! 
40 Eliiasri jiyacari tii quiniaa pueya 
sequeree: 
—¡Cuno Baal shimiacuri nia quioore 
puetunujuanaa! Majaari tamonu jaatenu 
quenaaja. 
shimiacurijanaa quiooree. Eliiasri 
Quisoon samojinia jiyataqueequinioj. Tii 
nacareesaaquiaariiri. 
 

Pueyari jiyacari puetunu cuno Baal 

Eliias masesacari  

Pueyaso maru niniuria 

41 Naa na miiniu nuhuajitij, Eliiasri 
—Jiyacarijia miaquenuucua ratunuu

naa Acab sequeree: 
cua quia quiaarohua. Maru tari 
pocuaaree. 
ratunuucua quiaquee. Eliiasri saniniuu

42 Acabri jiyacari miaquenuucua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 18 ,  19 
jia Carmelo tuhuananuucua 
tacaqueecujua. Pueyaso na secojonura, 
mojoquetareeri. Jiyocuara nanirii 
jiyanohuari. Na jiquiocoori na 
mojocuaca tajiniacoma jateeriquiaa. 
43 Na secojonu nuhuaji, na jiyaraajia 
sequereeri: 
—Shoniniacu caminia caco quia 
niquinijiore. 
Na jiyaraajiaari canujiyaree. Shoninia
cu caminia caco niquinijioseeri. Jiyacari 
naa Eliias sequerohuari: 

—Shaaqui tojetaarucuajanaa. 
Eliiasri jiyacari naa na jiyaraajia 
—Quiocua naa siete caminiujiuri 

44 Tari siete na pacutejosacari 
—Mij, tucuacaanu shoniniacu 

sequeree: 
sanenuucojonu shoniniacu caminia caco 
niquinijionutej. 
sanenuucojonu, jiyacari Eliias sequereeri: 
caminiajiniji tacaano niquiya shiitiani
yojua juhuaquishiyanijia, juhua pa 
juaashiquiaja. 
Eliiasri jiyacari na jiyaraajia sequeree: 
—Acab quia sequeseequi, cuaara 
jiyacarijia tacaara na 
rucuanejotarujinia, maru mariqui niyaja 
na ritiareeri. 
rucuanejotarujinia. Jezreel jiyanishano 
tiacajinia quiaarohuari. Jiyacaritij, paratuu
ri piyarojonu coteeree. Ninitiaqueeri. 
Maruuri jiyanohua niyaree. 46 Eliias 
saniniuujia, Pueyaso cumaquiniuucua 
nojuaja, jiyacari maninia na toque saatirii 
na cajiniocuaari. Ritia netequee Jezreel 
tiacajiniaraari. Coteenu tiuquishii 
Acabcuajiiri. 
 

45 Acabri naacua ritia tacaree na 

Eliias mashishacari Jezabelcuaji 

Horeb tuhuananuucua 

 19  1 Acab tiuquishacariuhua na 

tiajinia, necocua Jezabel pohua

tasuhua puetunu Eliias 

222 

3 Eliiasri jiyacari niishiquii nojuajaari 

miishanojinijijanaari. Na 
pohuatareejaariuhuaj taa Eliias 
nacareeteree puetunu Baal 
shimiacurijanaanij. 2 Jezabelri jiyacari 
na jiyataajia jiyarotaree na rupaa 
Eliiascua. Naa Eliias sequereeri: 
—Janiyacuajaari quia niishiyani, 
quiaari Eliias. Quiaari cua niishiyaju
huaj, janiyari Jezabelni. Cua tojiri. Cua 
pueyasohuara cua jiyatesano cuaara cua 
saniitiooraqui, janiya jaara jiyacari 
tariqui quia nacataaquishii saniniunijia, 
naatej taa quia nacareetereecuaa cua 
shimiacuricuaani. 
cocuaatia miiriquiaa. Na 
mosaacarijiyojua, Eliiasri Beerseba 
tiacajiniara mashiquiina jiyaraajiata. 
Cuno Beerseba tiacari supuetana Judaa 
niquiohuacuajinio caneno pueya 
jiyajinia. Eliiasri cuno tiacajinia 
jataquiaari na jiyaraajia. 4 Eliias 
saniniuujia, nojuajaari cariiquia 
jiyacuma rucuanequiaari puetunu 
juucajanaa. Socua cajishii tiquiyocua 
naana shinishiqui cariquiocoori. 
Nojuajaari maja socua na rishiniu 
paniniu quiriquiaa. Naacua tama 
nocuarajaaja naa masereeri: 
—Tariucuaja Pueyasonaa, cua 
shaajarejanaa. Maja socua cua rishiniu 
paniniu. ¿Janiyateeri socua maninia cua 
supuetanaajinijini? 
5 Eliiasri shinishiqui na cajishaquijia 
pojoree. Tiijia maquequeeri. Pueyaso 
seruuri jiyacari nocua tiuquishii. Na 
quiaseeri. Naa na sequereeri: 

—Quia sanere miaquenuucua. 
6 Eliiasri ritia na shocua niquinijiomaa. 

Posururaura majeetesano panri na 
nacaacuaji pojoriquiaa. Suhuocojinia 
cajitiariquiaajaariuhuaj na ratusocori
quiano mohuaca. Eliiasri saneree. 
Coteenu pan sareeri. Na caco raturohua 
mohuacaari. Na nuhuaji tiijia 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 223 
pojorohuariuhuaj. 
Maqueyarohuariuhuaj. 7 Pueyaso seruuri 
nocua nimiohuacuhuaj. Eliias quiareeri. 
Na sequereeri: 
—Miaquenuucua quia sanere. ¿Casaa
te quiocua jatanutaniya rucuanenuni? 
8 Eliiasri saneree. Pan sareeri. Na 
nuhuaji mohuaca raturohua na cacoori. 
Cuno na miaquesanoori na cumaqui
quiaari na rucuanenura cuarenta juuca, 
cuarenta niucuanio. Naa camueenuju
quiaariiri na tiuquiniuria Horeb 
tuhuananuucua. Cuno tuhuananuuri 
Pueyaso tuhuananucuaja. 9 Cuno 
tuhuananuucua na tiuquishacari, raaco 
tiuquishiiquiaariiri. Tii juhuaquemaari. 
Pueyasoori jiyacari nocua muetaquiaari. 
Naa na sequereeri: 
—Eliiasnaa, ¿casaa niya quia miyani? 
10 Eliiasri Pueyaso riucuaree: 
—Cumaacaraca quijiajuhuanaja 
Pueyasonaa, janiya jiyanohua juaya 
quiocuani. Israel pueyari seetanujuanaa 
nojori tojishocoriquiano quia naajio 
carterucanu tojiniu. Naacuatej nojoriiri 
quiarano seya catijiaja niyarequetacanu. 
Naajuhuaj, nojoriiri puetunu quia 
sequesano caminiujiuniaa pueyajanaa 
puecoocanu nijiniaquetucuaja mueruu
ta. Naacuatej saa janiyajaari cureyani. 
Na motusocoriquiano quiarijia cua 
pajenuyajaariuhuaj. 
11 Pueyasoori Eliias sequeree: 
—Carijiniacuma quia tohuatare 
raacoji. Quiocua tii nujuasee cua 
niquiara nio tuhuananuucuaja quiaa 
nocua quiyani. 
Pueyasoori jiyacari Eliias caco 
shocomaa. Jiyanohua paratuuri 
tuhuananu jiaqueseteree. Saijiaari 
Pueyaso namijiataqui 
jiaquetacoreejuhuaj. Pueyasoori maja 
na quiniu quiriquiaa cuno paratujinia. 
Cuno paratu nuhuajini, rijiaari tuhuana
nu jiuuquiutiaree. Saniniuujia, majaari 

1 Reyes 19 

Pueyaso quiniu quiriquiaa cuno 
rijiajinia. 12 Naa rijia jiuuquiutianu 
nuhuajitij, puereeta maniiri noshirii. 
Shocomaajaariuhuaj. Majaari Pueyaso 
quiniu quiriquiaa cuno manijinia. Cuno 
mani shoconu nuhuajini, juhua paratuu
ri jariya tojishaaree. 13 Eliias jaara na 
tojiquiaarinioj, na tucuaque toqueta 
mishiquioree na jiquiocoori. Eliiasri 
jiyacari na quishaqui raacoji shiriquirii 
raa jiyacuajiria. Pueyasoori jiyacari na 
nequesotareequij: 
—¿Casaa niya quia miyani, Eliiasnaa? 
14 Eliiasri Pueyaso riucuaree: 
—Cumaacaraca quijiajuhuanaja 
Pueyasonaa, janiya jiyanohua 
juaariquiaa quiocuani. Israel pueyari 
seetanujuanaa nojori tojishocoriquiano 
quia naajio cartecanu tojiniu. Naacuatej, 
nojoriiri quiarano seya catijiaja 
niyarequetacanu. Naajuhuaj, nojoriiri 
puetunu quia sequesano caminiujiuniaa 
pueyajanaa puecoocanu nijiniaquetu
cuaja mueruuta. Naacuatej, saa 
janiyajaari cureyani. Na motusocori
quiano quiarijia cua 
pajenuyajaariuhuaj. 
15 Pueyasoori jiyacari naa Eliias 
sequeree: 
—Damasco tiacajiniara cariiquia 
jiyacumaja quia riujiuuriohua tee 
cumaji quia nimiacuaacuajanij. Quiaa 
jaara Damasco tiacajinia tiuquishii, 
quiocua Siria camarnura jiyatesuhua 
Hazael. 16 Naajuhuaj, quiocua quiarta 
pueya camarnurano jiyatere 
Jehuujuhuaj. Nojuacuajaari Nimsi 
jiyanishano jinianu. Naajuhuaj, quiocua 
saniniuujia quia niti cua sequesano 
caminiujiuniarano saquiriojore Eliseo. 
Nojuajaari Safat jiyanishano niyanu. 
Abel-meholaa tiacajinijinioori. 
17 Naacuatej, Hazael jaara na paraca 
jaatere, Jehuuri na pueturiquiano 
cutara. Naajuhuaj, Jehuu jaara na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 19,   21 
paraca jaatere, Eliseori na 
pueturiquiano. 18 Puetunu quiarta Israel 
pueyajinijinioni, janiyari siete mil 
cojuariquianoni. Puetunu nojorijianaari 
cuno Baal jiyanishanoocuara 
mojoquetoo. Naajuhuaj, puetunu nojori 
rupaajanaari tojetaarucuajanaa na 
nujuuhuo. 
 

Eliseo jiyatesaanu Pueyaso rupaa 

caminiujiuniara Eliias niti 

19 Eliiasri na quijia Horeb tuhuananuji
niji quiaarohua. Eliseo jiyanishano 
pueyano riuriatamohua na cuhuariquia
jiniaari. Eliseori cojitiacaca 
moronucuaca juyaca poonitijioriquiaa 
jiya tacarojotanura natajara. Once nera 
poonijionaari Eliseo puetariquiaa nojori 
poonijiosacari. Puetunu cuno pojorijia
naari cojitiacaca moronucuaca juyaca 
poonitijioriquiaa cuhuariquia jeenucua
nura natajara. Eliiasri Eliseocua 
cateconuree. Na numueecuaji niaquiaari 
na tucuaque toqueeri. Eliseori naacua 
niishiquiaari nojuajaari tari Pueyaso 
sequenu panishano caminiujiuniara 
saquiriojosaaree. 20 Eliseori jiyacari tiijia 
tiujiaquee na juyaca. Eliias nuhuaji 
netequeeri. Naa na sequeseeri: 
—Quiarijia cua tarinitiarejaara. 
Coteenu cua que, cua nucua nujuucoora 
cua nuhuajiria. Janiyacua na nuhuaji 
quiata quiaariquia cutarani. 

Eliiasri na riucuaree: 
—Taaquiriirinij. ¿Janiyateeri quia 
tenujiyacuajani? Maja cutaraari nio 
niyajetanu, casaa cua miirii quiajaniya
cuajani. 
21 Eliseori Eliiascuaji jiyojeree. Jiyaca
ri querajaa na juyaca canuu 
puecooreeri. Juyacaacua morojosano 
juhuanataja juunu shucua rariyoreeri. 
Tariucua rariyocuaca serotaree puetunu 
tii masujanaarij. Naa na queranacunu 
nuhuaji na nuhuajiriatej, Eliiasta 

224 

quiaquee panaatia cutaraari. Eliseori 
naa quiaquiaari Eliias jiyaraajia na 
quiniuriatej. 
 

Acab riutiocosacari  
Nabot cuhuariquia 

 21  1 Tamacari, Jezreel tiacajinijinio 

pueyanoori Samaria tiacajinia 

—Quia uva cuhuariquia cua niquitio

quijia. Nabot jiyanishano quijiaari. 
Nabotri uva cuhuariquiaraca quijia. 
Cuno na cuhuariquiaari, Samaria 
tiacajinia quijia jiyareta camarnu Acab 
tia shuriuquiumia. 2 Tamonu juuca, 
Acabri naa Nabot sequeree: 
re, janiyacua naacua cua nataacuaca 
cuhuariquia jiitiarenijia. Cuno quia 
cuhuariquiacuajaari namitia camarnu 
cua quiniuucua cua tia shuriucuataa. 
Janiya juhuari na niti quia niquitioya 
socua cuhuariquia maniniu cuno quia 
cuhuariquiajinijini. Quiaa jaara paniri, 
cua naata cua cumaneeca niquitionu 
quiajaniya quia cuhuariquia sami. 
3 Nabotri jiyacari naa camarnu Acab 
riucuareequij: 
—Pueyaso cuaara cua cojuaara maja 
cua niquitionura quiajaniya cua shipini
niojiniji cua supuetanaa naquiyara. 
4 Naa Nabot ruuretanuucua Acab 
masesanotej, camarnu Acabri taraatia 
najiquia riujiyarohua na tiajinia. Na 
matujinia pojosuhuari. Sohuaca 
matacaacuara jiriquioriquiaari. Majaari 
cuno juuca na miaquenu paniniu 
quiriijuhuaj. 5 Necocua Jezabelri jiyacari 
nocua tiuquiquiaari. Na nequesotareeri: 
casaateja taraajetashiyajaniuhuaj? 

—¿Casaacuateja cumanetashiyani, 
6 Acabri necocua riucuaree: 
—Jezreel tiacajinijinio Nabot 
jiyanishano uvaraca na cuhuariquia cua 
cumaneecata sanirii masenu juucuanijia. 
Janiyari na sequereeni, jaara cumanee
ca paniyaquiri, cua naata na niquitionu 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 7 Necocua Jezabelri naa na 
—¿Majateeri quiajaniyacuaja nio 

225 
tamonu uvaraca cuhuariquiajuhuaj na 
cuhuariquia niti. Majaari na paniniu. 
Saa cua jamuereenojua. 
riucuareequij: 
Israel pueya camarnuni? Juhuajaniya 
quia miaquesee. Quioojia quia 
cajitirijuhuaj. Janiyacuajaari Nabot 
cuhuariquia jiyateriquiano quiarani. 
8 Jiyacaritij, Jezabelri neyaca Acab niti 
naajioree. Acab sesaraca naajio casaata 
jiriaqueree na 
naajioneecajiniajaariuhuaj. Na nuhuaji 
Nabot quijia tiacajinia jiyaniijianucuaa
cua jiyaramiquirii cuno na 
naajioneecaari, cuno tiacajinia quijiaca 
niishijiaca pueyacuanio. 9 Jezabelri na 
naajiojinia naa sequeree 
jiyaniijianucuatej: “Puetunu pueyajanaa 
nia numootejore maja nojori miaquenu
ra Nabot rerejotasaanu juucajinia. 
Niocua cuno juuca Nabot cajitiri 
rerejono pueya tacoji. 10 Jiyacaritij, 
niocua Nabotcuara na sapojonuta 
saquiriojotariquiano nia rootasano 
querajaa pueyano cajitijiore Nabot 
tacoji. Cuno querajaa pueyanoni, nojori 
cuaara na cuaracashijionuta naa 
sequeera: ‘¿Casaa nia jiyaniya nio 
Nabotnijia? Nojuajaari Pueyaso 
sesacarucuaa. Camarnu Acab 
sesacarucuaajaariuhuaj.’ Niocua jiyacari 
tiacajiniji tamamara na jaarinioj. 
Niocua na pueturejanaa saitia jacunu.” 
11 Naacuatej, Nabot quijia tiacajiniji
nio pueyani, puetunu na niishijiaca 
pueyajanaa, na jiyaniijianucuajaajanio, 
nojoriiri naa miiquiaari taa na naajioji
nia Jezabel sequequiaari nojori 
miiniuria neracuajanij. 12 Puetunu 
nojorijianaari pueya numootejoquiaari 
maja na miaquenura cuno juuca. 
Nabotri jiyacari puetunu pueya 
tacojijianaa cajitishaaree. 13 Querajaa 

1 Reyes 21 

pueyanoori jiyacari tiuquiijioquiaari. 
Cuno pojoriiri tariucua rootasano 
quiriquiaa, puetunu pueya niquiaraja
naa na cuaracashijionuta naa na 
saquiriojotanura Nabotcuara: “¿Casaa 
nia jiyaniya Nabotnijia? Nojuajaari 
Pueyaso sesacarucuaa. Camarnu Acab 
sesacarucuaajaariuhuaj.” Pueyari 
jiyacari Nabot quiaturee. Tiacajiniji 
tohuatesaareeri. Tii na cusojuaturee 
saitia jacunuuri. 14 Tariucua naa 
miitiuyanoori Jezabel numootetuquiaari 
Nabotri tari saitia jacusano 
cusojuasaareecuaja. 
15 Jezabel jaara tosaaquiaari, ritia naa 
sequeree neyaca Acabri: 
—Quiarijia quiara quia jiyatere cutara 
Jezreel tiacajinijinio Nabot cuhuariquia. 
Cuno cuhuariquiacuajaari quia 
cumaneecata na camaru quia masenu 
panishano juucua, majaari tari na 
camaru quiniu. Tari cusoqueeno. 
16 Acab jaara niishiquiaari cuhuariquia 
camaru Nabotri tariucua macu 
quiriquiaa, quiaqueeri. Uvaraca Nabot 
cuhuariquia jiyateree neraari. 17 Pueya
soori jiyacari pueyara na sequenu 
panishano caminiujiunia Tisbee 
tiacajinijinio Eliias sequeree naatej: 
18 —Samaria tiacajinia quijia Israel 
pueya camarnu Acabcua ritia quia 
neteyare. Nojuajaari quiarijia uvaraca 
Nabot cuhuariquiajinia quiya Samaria 
tiacajinia. Tari nera jiyatereeno cuno 
cuhuariquia. 19 Quiocua naa 
sequeseenotej: “Pueyasoori naa quia 
sequeyaquij Acabnaa: ‘Quiaari Nabot 
moteree jiyanohua quia jiaatianuucua 
na cuhuariquiaacua. Quiaari quiarijia 
cuno cuhuariquia jiyateree quiara 
saniniuujia. Naacuatej, tee sareya 
tamuereecuaa Nabot nanacacuanij, 
sareyari cuniquijia quia nanaca 
tamuenutaniyajuhuaj.’ ” 

20 Acabri jiyacari naa Eliias riucuareequij: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 1 Reyes 21 

—¿Naatee, cua paracanaa? ¿Seetanu 
quiajaniyatejanaa cua riuriatareeniquij? 
Eliiasri na riucuaree: 
—Taaquiriirinij. Janiyacuaaquiniateja 

quia riuriatareejaj. Cunoori maja 
najuhuanaj. Quiaari saaja sacuaraatia 
miijioquiaa Pueyaso niquiara. 21 Quia 
tojiri. Pueyaso naa quia sequeyaquij: 
“Janiyari quia cartenutaniya naquiya 
quia miishaanurani. Quiocuajinio 
caneno pueya puecariquiano 
tojetaarucuajanaanijia. Puetunu 
canuujuanaa quia muetusanoni, tuma 
nojori jiyani quia nuhuaji quiriquiano. 
Janiyari puetunu narta Israel pueya 
tajinijiniojuanaa nojori 
puecariquianoni. 22 Naacuatej, janiyari 
quia niquiohua puecanutaniya puetunu
juanaani, naatej, taa cua miiquiaari 
Jeroboam niquiohuacuaani, puetunu 
Baasaa niquiohuajaajanio. Nojoriiri 
nocuara cua najiquititiunio, sacuaraatia 
casaa na miitiniuucua narta Israel 
pueya.” 23 Pueyasoori saniniuujia naa 
Jezabel sequeyaquij: “Sareyari Jezabel 
miaquenuuriquiano Jezreel tiaca 
cuhuariquiacajinia.” 24 Puetunu 
quiocuajinio caneno canuujuanaa 
saniniuujia, nojori jaara tiacajinia 
cusoyare, sareyari na miaqueriquiano. 
Saniniuujia, jaara cusoyare cuhuari
quiajinia, mopueeri na 
miariquianojuhuaj. 

226 
25 Majaari socua tamonu quiniu quijia 
juhua camarnu Acabja. Necocua 
Jezabelri saaja sesa miiniuucua na 
shiniujiujia Pueyaso niquiara na 
miijionura sacuaraatia. 26 Socua 
jiyanohua sacuaraatia miiquiaariiri, 
Pueyaso soosano jeecojosano casaa na 
jiyatenuucua tama na pueyasohuarajaa
ja. Nocuara jacamajaari juhua 
Pueyasoocuaraja. Naa na miijiosanoori 
juhua Pueyaso niishiyashijiaca cuno 
taucuaca Amorreocuaca miijiosano 
quijia. Pueyasocuajaari na Israel pueya 
quijiara na jiyajiniji cuno taucuaca 
taanuuno. 
27 Naa Acab tojishacari puetunu Eliias 
sequesanojanaa nojuajatej, jiyacari na 
toque sureereeri. Na taraajenuucua, 
toqueya cocuaqueya cushiyojoreeri. 
Majaari na miaquenu quijiajuhuaj. Cuno 
cocuaqueya toquetaja maquiyojojuaari. 
Puetunu taraajenucujujuajanaari. 
28 Pueyasoori jiyacari naa sequequiaari 
Eliiastej: 
29 —¿Quiaatee Acab niataa? 
Pueyanoshiitia pishiriiniocuara quenaa
ja. Majaari tari na quiniu juhua socua 
tojishano pueyanojua. Naa quiria cua 
niquiara na jatanuucuatej, maja juhuari 
na quishacarijia cua saniitionu 
quiniutianiya nocuajinio caneno canuu. 
Neyanu saniitioriquiano cutaranijia, 
camarnu na quishacari.  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators  

 

 

 
 

tiacajiniara 

 1  1 Jerusaleen tiacajinia, Joaquimri 

tari shocotejoquiaari jiuujianraca 

Nabucodonosor jiyatasacari 

quioosano Judiiocuaca Babilonia 

marijia puetunu narta Judiiocuaca 
camarnu na quishacari. Jiyacaritij, 
tahue Babilonia jiyajinijinio camarnuuri 
na soldadohuata Judiiocuaca tiaca 
Jerusaleen tiuquitiaquiaari. Cuno 
camarnuuri Nabucodonosor jiyanishano 
tahue quijia. 2 Jiyacaritij, Pueyasojua
naari Joaquim shanacuquiaari cuno 
Nabucodonosor morojonura nojuaja na 
Babilonia jiyajinia na 
jiyatasocoriquianohua. Jiyacarijuhuaj, 
cuno Nabucodonosorni, nojuajaari 
Pueyaso Secojojua tiaco tiuquiquiaari. 
Queraatia Pueyaso Secojojua tiaco 
cooshano orojiniji shipinishano casami 
juutequiaariiri. Cuno Nabucodonosorri 
naa morojonucuaca queraatia 
Judiiocuaca jiyataquiaariuhua na 
Babilonia jiyajiniohua. Saniniuujia, 
Pueyaso Secojojua tiacoji na shooshano 
orojiniji shipinijiosano casami 
niojoquiaari tama na pueyasohua na 
jiyanishano tiacoori. 3 Na nuhuaji 
puetunu na tiaco poonijionaa jiyaniijia
rano na jiyatesano Aspenaz jiyanishano 
sequereeri: 

DANIEL 

Danieljiniji Pohuatasano 

—Miji quiria quia saquiriojore cuno 
Israel pueyajinijinio camarucua 
niquiohua, jiyaniijianucua tojishano 
niquiohuajuhuaj. 4 Puetunu cuno 
mashiquiorijianaa cuaara quiiria 
mashiquiori maniniu tojetaarucuajanaa, 
maja sesaruhuojori najuhuanaj. Cuno 
pojori cuaara quiiria cararaatia 
miyaquijiaca, niishijiacajuhuaj. Cuaara 
quiquioora noojiajinia pueyano 
niishiriojosano niishijiaca. Cuaara 
quiquioora puetunu jiyanohua jiyajene
ta niishishoo casaa 
niishijiacajuhuanajaj. Jiyano mashiquio
ri jaara quiritij, nojoriiri niya cua tiaco 
poonijionuuriquiano. Cuno mashiquiori 
cuaara niishitiojosaaria pa rupaa. 
Cuaara niishitiojosaaria puetunu pa 
Caldeo nequesoreetuneecajinia 
naajiojanaa. Cunoori maninia na 
niishijiaca nojori quiniuria. 
Aspenazri na camarnu 
Nabucodonosor sequesano miiquiaari. 
5 Naajuhuaj, cuno Nabucodonosorni, 
nojuajaari nera poonijiona seerataquiaa
ri puetunu cuno mashiquiorijanaa. Cuno 
nera poonijiona sequereeri cuno 
mashiquiori cuaara mianuutesaaria 
nerano sumatuucuacajiniji. Cuaara 
raatojosaaria na ratusano 
vinojinijijuhuaj. Cuno na seru nera 
poonijiona sequereejaariuhuaj, nojuaja 

227 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 1 
cuaara puetunu cuno mashiquiorijanaa 
niishitiojoora puetunu Caldeo 
niishishanojanaa jiuujianraca marijiara. 
Naa jiuujianraca marijia cuno 
mashiquiori niishitiojosaanu nuhuajitij, 
naacua cutaratej nojoriiri tari na naata 
poonijionu camarnu jiyaco. 
 

Daniel narta mashiquiori 
quishacari camarnu tiaco 

6 Puetunu cuno mashiquiori 

maanujiniajanaani, tii quiriquiaari 
cuatro mashiquiori supuetana Israel 
niyanu Judaa niquiohuacuajinio 
supueno. Nioori nojori sesaca: Janiya 
Daniel, Ananiias, Misael, Azariiasnio. 
7 Cuno Aspenaz jiyanishanoni, nojuajaa
ri puetunu camarnu tiaco poonijionaa 
narta taucuaca nujuanuna quijia. 
Nojuajaari canaa Judiiocuaca 
mashiquiori sesaca jataniquiaari tama 
nojori Caldeo rupaajiniajaaja. 
Beltsasarta cua jiyaniquiriiri. Ananiias 
jiyaniquiriiri Sadrac. Misael 
jiyaniquiriiri Mesac. Azariias 
jiyaniquiriiri Abed-negoo. 8 Jiyacaritij, 
janiyari tama niishiriojoquiaarijaanijia: 
Canaa quiniuucua Pueyaso saquiriojosa
no Judiiocuacani, canaara majaari 
maninia na quiniu quiriquiaa canaa 
miaquenura tariucua canaa pueresano 
casaa. Tahuejinia canaa quishacari, 
canaari canaa pueretusano casaa 
miaqueriquiano quiriquiaa juucuani. 
Naacuatej, janiyari camarnujuanaa tiaco 
poonijionaa pueya nujuanuna sequeree
ni: 
—Maja canaacua shuniujiuniuujia 
canaa mianuutesaanura camarnurano 
sumatuucuacajiniji. Majaari canaa 
ratunu paniniu na raruhuaca 
vinojinijijuhuaj. 
9 Pueyaso naacunuucua canaaniqui, 
camarnu tiaco poonijionaa 
nujuanunaari cua maniniucuaquiaari. 

228 

10 Saniniuujia, cuno tahueri naa cua 
sequereequij: 
—Janiya cua camarnu puereyacujua. 
Nojuajanaacuajaari cua seeratarucuaa 
niajaniyani maninia cua miatenura 
niajaniya. Naacuatej, niaa jaara 
masecore, niaa jaara tiijiquiorejuhuaj, 
cunoori maja maninia. Saniniuujia, 
taquiya niaacuaji maninia miaano 
niarta mashiquiorijinijinio jaara 
querasapiriujua quiricueaa, jaara 
naataniquiacatohua quirijuhuaj, cunoori 
jiyanohua puereeta quiriaaja. Camarnu
juanaa jaara naa nia niquiritij, nojuajaa
ri naacua cua motenutaniyacujua. 
Janiya jaara naa miishaareni, cunoori 
niaara cua miiniuucua nia sequesano. 
11 Naacuatej janiyari canaa 
miateriquianota pocoojoreeni. Cunoori 
camarnu tiaco narta taucuaca 
nujuanamitiniacuaja. Nojuajaari canaa 
miatenacuaja, janiya, Ananiias, Misael, 
Asariiasnio. Janiyari naa sequeree cuno 
tahueni: 
12 —Jiyaniijianaa, quiarijia nio canaa 
quia jiyaraajia sequesano quia tojiricua
ra quenaaja. Canaa quia saniri. Diez 
juuca canaa quia mianuutere saa 
miasano jaamasucuaja, canaa ratusoco
riquiano mohuacajaajanio. 13 Naa saa 
cunojua canaa miaquejosacari jaara tari 
canaa shocojore diez juuca, 
quiajaniyajanaacua canaa jiquioco 
niatare taa canaa niquishiyani. Jiyacari
tij, quiaari niishiniutianiya teyonu 
canaa maanuteja socua maninia quiya 
quiarani; canaa Judiio mashiquiori 
maanu, camarnurano 
sumatuucuacajiniji miaquejonaa 
mashiquiori soj. Naa quia miiniu 
nuhuajitij, quiocua canaara miiri taa 
canaa jiquioco quia niatareecuajani. 
14 Cuno tahue, janiya, cuarta 
mashiquioritiaja na seeratasaaquiaarini, 
nojuajaari cua sequesano tojiquiaari. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 229 
Naacuatej, naa diez juuca canaa sanirii 
mianuutenu canaa panishanoori. 
15 Cuno diez juuca shocojonu nuhuaji, 
canaari saa maniniushiquiaarijiani. 
Canaari saa maninia 
niquitiariquiaajaani. Canaari tojetaaru
cuajanaa saminiucua quiriquiaani, 
cumaacaracajaajanio. Canaata quiniaa 
taucuaca mashiquiori saniniuujia, 
camarnu sumatuucuajiniji 
mianuutesaaquiaaritij, nojoriiri 
maseyoturujua quiriquiaacujua, 
tiyaniquiacatohuajuhuaj. 16 Naacuatej, 
cuno tahue canaa seeratasaaquiaari 
canaa miateriquianoni, nojuajaari 
janiya, Ananiias, Misael, Asariias cariji 
patootarohua canaa pueresano 
sumatuucuaca. Saniniuujia saaja 
nataacuaca miaquesano jaamasucua 
niojotaja canaa cariiri. 
17 Pueyasoori janiya, cuarta 
mashiquiori niquitioquiaari niishitiaja. 
Naacuatej, canaari puetunu cuno 
taucuaca nequesoreetujinia niishitiojo
sanojuanaa maninia na niishijiacara 
quiquiaarini. Naajuhuaj, janiyari maatia 
niishiquiaari puetunu pueyajanaa 
Pueyaso niquitishano nojori niishitiajaji
nia nojori maquenujiniajaniuhuaj. 
Naacuatej janiyari pueyara 
caminiujiujiani casaa Pueyaso tonu 
paniriquiaa miriqui nojorini. 18 Jiyacari
tij, jaara juhuaquequiaari camarnu 
sequesano juuca puetunu 
mashiquiorijanaa jiyatasaanura nocua, 
cuno tiaco poonijionaa pueya 
nujuanuna tahueri puetunu canaajanaa 
jiyataquiaari camarnuucua. 
19 Camarnuuri puetunu canaatajanaa 
pocoojoree. Puetunu canaa mashiquiori 
maanujinijiniojuanaanij, majaari socua 
tamasaca jiyanohua niishijiaca 
mashiquiori quiniu quiriquiaa juhua 
janiyaja, Ananiias, Misael, Azariiasnio. 
Naa jiyanohua niishijiaca canaa 

Daniel 1 ,  2 

quiniucuatej, camarnuuri canaa 
jiyateree na naacunaa canaa quiniuria. 
20 Pueyaracaanu camarnu nequesoreesa
cari canaa jiyanohua jiyajeneta 
casaajiniji, canaa cuatro Judiiocuaca 
mashiquiorini, canaari jiyanohua socua 
niishijiaca quiriquiaani puetunu 
camarnu tojishano niishijiacajiniji 
puetunu na jiitiasano jiyacajinijinio, 
puetunu na tojishano 
shimiacurijinijijanaajuhuaj. 21 Janiyari 
naacua camarnu jiyaco jateequiaarini tii 
cua poonijionura. Janiyari naa tii 
jateequiaarini Ciro jiyanishano tahue 
cuaara coteequiaari cuno jiya camarnu 
na quiniuriajaatijia. 
 

Puereeta Nabucodonosor 

maquiyojosanojiniji pohuatasano 

 2  1 Querajaa marijia jaara tari 

shocojoriquiaa camarnu 

Nabucodonosor quishacari Babilonia 
jiyajinia, jiyacaritij nojuajaari puereeta 
maquiyojoquiaari. Jiyanohua tacaatiaree 
na maquiyojosanoori. Naacuatej, majaari 
niucuaqueya na maquenu quijia. 2 Jiyacari 
socua jiiquiooteree puetunu nio pueyaja
naari: joneneya cumaacata jiyajeneta casaa 
miijiojuaca, casapueraca niishijiaca, 
shimiacuri, jiyanohua niishijiacanio. Naa 
nio pojori jiiquiootequiaariiri na jiyanisha
cari nojori naasucua niishiniutianiya casaa 
na maquiyojosano tonu paniya nojuajani. 
Naacuatej, puetunu nio niishijiaca narta 
taucuacajanaari camarnuucua 
tiuquinitiasaaquiaari. 3 Jiyacari naa nojori 
sequereeri: 
—Puereeta maquiyojorucuaanijia. 
Janiyari naacua jiyanohua tacayani. 
Jiyanohua jiaatiaa cua maquiyojosano 
niishiniu paniniuucuanijia casaama cua 
torenoj. 
4 Puetunu cuno niishijiacajanaari naa 
camarnu sequeturee tama nojori 
Arameo rupaajiniajaaja: 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 2 

—Canaa camarnu cuaara pueyaracaa
nu jiiriataara. Quiarijia nio puetunu 
quia seyajanaanij, canaa quia pohuatare 
quia maquiyojosano. Canaari saniniuu
jia quia tonutaniya quia 
maquiyojosanojinijini. 
5 Camarnuuri saa naa cuno pojori 
riucuareejaa: 
—Maninia cua tojitiuri. Nia 
niishirijuhuaj, niaa jaara quiarijia tama 
niishirijiaaja casaa cua 
maquiyojorucuaanij, cunoori maninia 
quiria. Naajuhuaj, quiria quiarijia nia 
caminiujiutiuri casaa cua 
maquiyojosano tonu paniya janiyani. 
Naajuhuaj, niaa jaara quiria 
caminiujiutiuyaquiri cua 
maquiyojosano, janiyari juhua 
casuhuaca nia cashacureetenutaniyani. 
Nia tiacacaari tojetaarucuajanaa 
niyarequetasocoriquianojuhuaj. 
6 Saniniuujia, niaa jaara tama 
niishirijiaaja casaa cua 
maquiyojorucuaani, cunoori maninia. 
Naajuhuaj, janiyari timiniutianiyani 
niaa jaara cua toture cua 
maquiyojosanojiniji. Naacuatej, janiyari 
cua jiitiasanojiniji nareja nia niquitiojo
nutaniyani. Naajuhuaj, janiyari nia 
masesano miiniutianiya niaarani. 
Janiyari nia jiyateriquiano parta 
taucuaca tojishocoriquianojaniuhuaj. 
Quiarijianij, cua pohuatature casaa cua 
maquiyojorucuaani, casaa na tonu 
paniya janiyajanojoni. 
pacuteturohua camarnu riucuanutej: 
pohuatarecuaraja quia maquiyojosano. 
Canaari naacua niishiniutianiya cutara 
quia maquiyojosanojinijini canaa tonura 
quiajaniyatej. 

7 Jiyacaritij, cuno niishijiacaari socua naa 
—Camarnunaa, canaa quia 

8 Camarnuuri saa naa juaariijia: 
—Janiyacuajaari nia niishiyani. Niaari 
quiarijia sapuenu tarishiniujiyajaara cua 

230 

niishiniu panishano nia caminiujiuniu
ria quiria. Niaari naa cua miyaquij nia 
niishishacari janiyacuajaari nia sequeree 
puecoonuni. 9 Nia saniriquiacuara 
quenaajateni. Niaa jaara quiarijia cua 
maquiyojosano cua pohuatatiuyaquiri, 
puetunu niajaniyajanaari puecoosocori
quiano. Niaaquiiri tonujutooree, 
naaratej taa cua niataa niajaniyanijia. 
Niaari saa cua sequesano pataaja. Niaari 
tama nia niishiriojosanojaaja nia 
sapojonuta najuhuana 
mariyateyacayaquij. ¿Niaateeri naacua 
jiyaniyaquij, janiyari nia puecoonu 
tarinitianutaniyani? Nia 
sequeyacuajanijia, ritia cua pohuatature 
cua maquiyojosano. Janiyari naacua 
niishiniutianiyani nia naatacuajaari cua 
maquenujinia cua niquishano cua 
totunujuhuaj, casaa na tonu paniya 
janiyajanojoni. 
10 Puetunu niishijiaca taucuacajanaari 
naa camarnu riucuatureequij: 
—Camarnunaa, puetunu mijiria nio 
jiyajiniajanaanij, majaari quenaaja 
niquiriyatu pueyano quiniu na tonura 
quia niishiniu panishano. Nio quia 
niishirijuhuaj camarnunaa, tariucuacaa
nu quiocuaji quijiaca cumaacaraca 
camarnucuaari maja jiyano jiyajenuta 
casaa na nequesotanu quijia. Nio 
pojoriiri jiyacari juucua quijiacacuaja: 
joneneya cumaacaraca quijiaca, 
casapueraca niishijiacajuhuaj, jiyanohua 
niishijiacanio. 11 Cuno quiarijia quia 
niishiniu panishanoni camarnunaa, 
cunoori tojetaarucuajanaa jiyajeneta. 
Majaari quenaaja niquiriyatu pueyano 
quiniu quia niishiniu panishano na 
pohuatanura quiara. Saaja pa niishishoo 
pueyasohua cutaraari na naata cutara. 
Noo juhuarij, nojoriiri maja mijiria na 
quiniu pueya tajiniani. 
12 Jiyacaritij, camarnuuri jiyanohua 
najiquirii. Naacuatej jiyaniijianucuara 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 231 
jiyatesano narta tahue seerataree na 
puecoonura puetunu Babilonia 
tiacajinia niishijiacajanaa. 13 Puetunu 
cuno tiacajinia quijiacajanaa jaara tari 
numootejotasaaquiaari puetunu cuno 
niishijiacajanaari puecoosaanutaniya, 
jiyacaritij janiya, cuarta Judiiocuaca 
mashiquiorijaajanio, canaari puecooso
coriquiano pajesaareejaniuhuaj. 
 
Daniel pohuatasacari casaa 

Nabucodonosor maquiyojosano 

tonu paniriquiaani 

14 Jiyacaritij, niishijia cua quiniuucua, 
janiyari jacaria pocoojoree Arioc 
jiyanishanotani. Nojuajaari camarnu 
cojuanuucua na nujuanuna quijia. Cuno 
Ariocri tari quera coteeriquiaa juucua 
puetunu cuno niishijiacajanaa puecoo
nu. 15 Janiyari jiyacari naa na nequeso
tareeni. 
—¡Ariocnaa! ¿Casaara pa camarnu 
ritiuniya pueranij, naa ritia puetunu 
niishijiacajanaa na puecoonuraniquitij? 
Ariocri jiyacari maatia cua pohuata
ree casaara naa camarnu puecootenu 
paniriquiaa puetunu niishijiaca 
canaajanaani. 16 Naacuatej, janiyari 
camarnuta cua pocoojonura nocua 
tiuquiquiaarini. Janiyari naa na 
sequereeni: 
—Camarnunaa, rupaquijia cua 
tarishitirijiaara maja ritia canaa puecoo
tenu. Janiyari quia maquenujinia quia 
niquishano quia tacaatiasano quia 
pohuatanutaniyani, naajuhuaj, casaa 
quia maquenujinia quia niquishano 
tonu paniya quiajaniyani. 
17 Cua tiuquishacariuhua cua tiajinia, 
janiyari Ananiias, Misael, Azariias 
pohuatasuhua puetunujuanaani. 
18 Janiyari cua cojiniaa sequereeni nojori 
naacunura masenu jiya cajiniocua quijia 
Pueyaso, Pueyaso tonura canaa 
camarnu niishiniu panishano na 

Daniel 2 

maqueyojosanojiniji, maja canaa 
cojiritiasaanura puecoonu Babilonia 
tiacajinijinio niishijiacata. 19 Cuno 
niucuajanij, Pueyasojuanaari cua 
niquitirii cuno camarnu maquiyojosano 
na tacaatiariquiaani. Naacuatej, janiyari 
jiyanohua cua timiniutia jiya cajiniocua 
quijia Pueyaso maniniuhuaqueetareeni. 
20 Janiyari naa Pueyaso sequereeni: 
—Cua Pueyaso cuaara pueyaracaanu 
timitiasaaria. Puetunu pueyano 
niishitiajajanaari na niishitiajacuaja. 
Pueyano cumaacaari na cumaacajuhuaj. 
21 Nojuajaari tacareejonu jatanijia 
shuniyara, saniniuujia shuniya jatanijia 
tacareejonurajaariuhuaj. Naajuhuaj, 
nojuajaari jiya camarnura jiyateja cana 
na paniyacuajani. Jaara na 
maniniucuasoo quiri, na 
samiritiajajaariuhuaj. Niishijiaca 
niquitiojua niishitiajajaariuhuaj. 
Naajuhuaj, niishijia na quiniuucua, 
nojuajaari niishitiaja niquitiojua 
niishijiaca, socua niishijiaca nojori 
quiniuria. 22 Nojuajaari tojetaarucuaja
naa juhua queronijinia quiyano 
niishishoo casaa tonujujua. Jiyasohua 
niishishano casaa pa 
tonujujuajaariuhuaj. Naajuhuaj, ninishi
qui quiyano niquishoo casaa pa 
tonujujuajaariuhuaj. Nojuajaari naa 
miijiatej, tojetaarucuajanaa cuhuashiqui 
quijia na quiniuucua. 23 Quiajaniya, cua 
supuetanaa Pueyasonaa, quiaari 
niishijiara cua jiyaterucuaa, 
cumueecajuhuaj. Naacuatej, janiyari 
quiarijia quia paacarashootiuyani. 
Janiyari naacua quia 
maniniuhuaqueetaajuhuaj. Quiaari 
quiarijia cua niquitirii noo casaa, 
teyonuucuara canaa maseriquiaa 
quiajaniyacuajanij. Quiaari quiarijia 
canaa toree noo casaa camarnu na 
tacaatiaquiaa na niishiniu paniniu 
juucuatej. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 25 Ariocri ritia cua jiyataquiaari 

quiaquiaarini nata cua pocoojonura. 
Camarnucuajaari cuno Arioc seerata
quiaari na puecoonura puetunu 
Babilonia tiacajinijinio niishijacajanaa. 
Janiyari naa sequeree cuno tahuetej: 
—Maja senota puecoonu niishijiaca 
pueya. Quiarijianij cua jiyataare pa 
camarnuucua. Janiya quiarijia nera 
pohuatanutaniya casaa na maquenujinia 
na niquishano na tacaatiasano sequenu 
paniyani. 
camarnu Nabucodonosorcua. Ariocri 
naa camarnu sequeseequij: 
Judiiocuacajinijinio niquiriyatu niishijia 
riuriatareeni. Nojuajaari quia maquenu
jinia quia niquishanojiniji quia pohuata
nutaniya. 
26 Tii, tahuejinia canaa quishacari, 
janiyari Beltsasarta 
jiyaniquishaaquiaarini. Naacuatej 
camarnuuri naa cua nequesotareequij: 
—Beltsasarnaa, ¿seetanujuanaa quia 
naatatee cua maquenujinia cua 
niquishano pohuatanu quiriani? ¿Naaju
huaj, quia naatatee niishiniujuhuaj 
casaa cua maquenujinia cua niquishano 
tonu paniya janiyani? 

—Janiyari niyarano quioosano 

Daniel 2 

24 Na nuhuaji, janiyari Arioccua 

27 Janiyari camarnu riucuareeni: 
—Mijiria nio jiyajinianij, majaari 
quenaaja niquiriyatu pueyano quiniu 
quia niishiniu panishano na pohuatanu
ra quiajaniya. Naajuhuaj, quiaa jaara 
nio pojori nequesoreere; niishijiaca, 
casapueraca niishijiaca, joneneya 
cumaacaraca niishijiacajuhuaj, riya 
serojonuucua niishijiacanio, puetunu 
cuno pojorijianaari maja na naata 
pohuatanu quiniutianiya quia niishiniu 
panishano quia maquiyojosanojiniji. 
28 Cua camarnunaa, saaja niquiriyatu 
Pueyasojuanaa cutaraari jiya cajiniocua 
quiya. Nojuajaari pa niishiyaquishoo 

232 
casaa pa tojua. Quiarijiani, nojuacuajaa
ri quia tonu paniya taa nio jiya 
quiniutianiya pa rishiniu nuhuajini. 
Quiarijia quiara pohuatareera quia 
maquenujinia quia niquishano, 
noojuhuaj, quia tacaashacari quia 
niquishanotej. 29 Jiyacaritij, cua 
camarnunaa, quiaari quia matujinia 
mariquiaa. Quiaari jiyacari niishiriojori
quiaa ta pa rishiniu nuhuaji nio jiya 
quiniutianiyacuaanij. Mijiria pa 
niishishoo casaa niishijia cutaraari 
jiyacari quia niquitirii cuno quiaa na 
niishiniuucua tacayani. 30 Nojuacuajaari 
quia niquishano cua niquitiriijuhuaj. 
Majaari jiyaniniu janiyari cuno 
niquitishaareejaniuhuaj socua niishijia 
cua quiniuucua parta pueyajiniji. 
Janiyari cuno niquitishaarucuaa 
cutarani, cua camarnura cua 
caminiujiushocoriquiano casaa cuno 
quia maquiyojosano tonu paniya 
quiajaniyanij. Naacuatej cua camarnu
naa, quiaari quiarijia niishiniutianiya 
tama quioojiajinia quia 
niishiriojosanojaaja. 
31 Nioori quia maquenujinia quia 
niquishano: Quia tacoji nujuacanuuri 
jiyanohua puereetuuca casaa juhua 
pueyanorano quejasanojua. 
Shacantuucaari quiriquiaa. Tojetaaru
cuajanaa puereeta niquishanoori 
quiriquiaajuhuaj. 32 Na nacaari jiyareta 
saa orojua quiriquiaa. Puetunu na 
jiriquiajanaari na numatucuataja plata 
quiriquiaajuhuaj. Puetunu na 
saracajanaari na ruhuajacucuataja 
bronce quiriquiaa. 33 Naajuhuaj, na 
majeenacucua na saasuhuatajani, 
hierroori quiriquiaa. Na niohuacacaari 
saniniuujia hierro quiriquiaa marauta 
cojitishano. 34 Quiaari shitimia na 
shootiariquiaa, cua camarnunaa. 
Canashiyaquiji tuhuananujiniji, saajiaari 
tamajaaja rupatequee. Cuno juhua 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 233 
pueyanorano quejasano nujuaano 
niohuacacaacua cuteseeri. Tojetaarucua
janaa na jacanojoreeri. 35 Jiyacaritij, 
puetunu cuno hierrojanaa, marau, 
bronce, plata, oronio, jiyanohua 
jacanajeree tojetaarucuajanaari, naatej, 
taa jaaruusa namajaaca 
paaquioquiaacuaatej. Naacuatej, 
paratuuri na piyarojoree tojetaarucuaja
naa. Majaari quenaaja na shiriniyojua 
manu quiquii na nuhuaji. Saniniuujia, 
cuno saajia juhua pueyanorano quejasa
no nujuaano jacanojorucuaani, cuno 
saajiaari jiyanohua puereetuuca 
tuhuananura jataquee. Puetunu nio 
jiyajanaa pueturiquiaari. 
36 Cua camarnunaa, nioori quia 
maquiyojosano janiya quiara na 
pohuatareeni. Quiarijia saniniuujia, 
quiara pohuatareera casaa naa quia 
maquiyojosano tonu paniya quiajaniya
ni. 37 Cua camarnunaa, quiaari camarnu
juanaa cutara puetunu tamasaca 
camarucuajinijijanaa. Naacuatej, jiya 
cajiniocua quijia Pueyasocuajaari 
puetunu jiyacajinia quijiaca pueya 
jiitianara quia jiyatequiaari. Quiaari 
quia cumaaca tojitiquiaa puetunu quia 
jiitiasano pueyajanaa. Quiaari 
jiyanohua cumaacaraca. Quiaari 
cumueeca, tojishanojuhuaj. 38 Naacuatej, 
quiaari puetunu jiyacajinia quijiaca 
pueya jiitiana, nacujiniaaco quijiaca 
jiitianajuhuaj, puetunu jaacuatujuaca 
jiitianajanaanio. Quia niishiri; Pueyaso
juanaari quia jiyatequiaari naa puetunu 
cuno casaajanaa jiitiana quia quiniuria
tej. Naacuatej cuno puereeta casaa naca 
saa orojua quia niquishanoni, quiaacua
jaari nojuaja. 39 Quia nuhuaji, quia niti 
quiriquiano tamonu camarnuni, 
nojuajaari cumaacaraca quiriquianoju
huaj. Maja cutaraari cumaaca na 
jiitianu quiniutianiya juhua quia 
cumaacaja. Cuno nuhuaji socua tamonu 

41 Cua camarnunaa, quia maquenuji

Daniel 2 
camarnuuri supuenutaniya cumaacaraca 
cutara. Cunoori juhua quia maquenuji
nia quia niquishano bronceja. 
Naacuatej, nojuajaari puetunu jiyacaji
niajanaa quijiaca tojitiriquiano na 
cumaaca. 40 Naa cuno jiuujianraca 
camarucua nuhuajitij, socua tamonu 
camarnuuri supuenutaniya. Nojuacua
jaari noo hierro quia maquenujinia quia 
niquishanotej. Naa jiyanohua cumueeca 
juhua hierro na quiniuucuatej, 
nojuajaari tamasaca camarucuajiniji 
socua cumueeca quiriquiano. Naacuatej, 
hierroori narta cumueeca casaa 
cocuaseja. Na jacanajojuajaariuhuaj. 
Naa jiyanohua cumaacaraca cuno 
camarnu quiniuucuatej, nojuajaari 
puetunu narta camarucuajanaa 
miaquejoriquiano. 
nia quia niquishano niohuaca quia 
niishirijuhuaj. Cuno niohuacaari 
marauta hierrota cojitiquia quiquianu, 
na nacatucua naajuhuaj. Cuno marauri 
nareja cuno hierro cumaquiriquiano 
cojitishano quiriquiaa taa quia 
niquiriucuaacuajano. Naacuatej 
marauta cojitishano cuno hierro 
quiniuucua, querajaa maanura 
raquiritiariquianoori. Naacuatej 
noojiaqueyari maja cumaacaraca 
quiriquiano. 42 Naajuhuaj, niohuaca 
nacatucua quia niquishanoni, marau 
hierrota cojitiquia quiriquiaari. Cunoori 
quia niishiniuria cuno camarnuuri 
noojiaqueya juucua naataja cumueeca 
quiniutianiya. 43 Cua camarnunaa, 
naatej taa quia maquenujinia quia 
niquiriucuaa cuno cumueeca hierro 
cojitishano marautacuajanij, cunoori 
quia niishiniuria, tamonu jiyacajinijinio 
camarucuaari cojitiiniutianiya. Tama 
nojorijiaarijia naa cojitiiniutianiyaquij, 
necohua camitioonuucua narta camaru
cuata. Naajaa, nojoriiri maja seetanu

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 2 ,  3 
juanaa jatiqui quiriquiano, naatej, 
hierrocuaani majaari seetanujuanaa 
marauta na naata cojitiiniu. 44 Naa cuno 
camarucua jiitiasacari puetunu 
tiquiyocuaca jiyacajinia nojori pueyatej, 
jiya cajiniocua quijia Pueyasoori 
saniniuujia jiyacari tamonu 
camarnuujuanaa nianutaniya mijiria. 
Nojuajaari pueyaracaanu rishiriquiano 
cutara. Na paraa jaara na miaquejonu 
paniri, shocotaaquishoo quiriquianoori, 
shaajayaquishoojuhuaj. Tamonu 
jiyajinijinio jaara nocua quejare 
miaquejonu, najuhuana nocua 
saneriquianoori juhua na 
nujuatariquianojua. Nojuajaari saniya 
nojori puecajoriquiano miaquejonu 
puetunujuanaa. Naa na paraa na 
miaquejonu nuhuajitij, camarnujuanaa 
na quiniuucua tama nojuajaarijia 
pueyaracaanu rishiriquiano cutara. 
45 Cua camarnunaa, quia maquenujinia 
quia niquishano noo saajiatej, cunocua
jaari seetanujuanaa cua pohuatasano 
quiajaniya. Cuno saajiari tamajaaja 
canashiyaquiji tuhuananujiniji rupateno. 
Jiyocua cuteseeri. Puetunu nio 
jacanojoreejanaari: hierro, bronce, 
marau, platajuhuaj, orojaajanio. 
Pueyasojuanaacuajaari tari quia numoo
teree, camarnunaa, taa nionihuaji nio 
jiya quiniutianiyani. Quia maquenujinia 
quia niquishanoori seetanujuanaa. 
Naacuatej, quiara cua 
caminiujiushanoori tojetaarucuajanaa 
seetanujuanaajuhuaj. 
Nabucodonosorri cucuara mojoquetaree 
na timitianuucua janiya. Jiyocuara 
jacamareejaariuhuaj. Na jiniji 
rupueteree jiyocuaari. Nera poonijionaa 
pueya sequereejaariuhuaj, seya cuaara 
puecoosaaria quiria. Nera poonijionaa 
sequereejaariuhuaj shanohua jaanujua 
naana riyaca cuaara catijiasaaria 

46 Jiyacaritij, camarnu 

234 

—Nia Pueyasoquiiri seetanujuanaa 

quiriajuhuaj. 47 Na nuhuaji naa cua 
sequereeri: 
Pueyasojuanaa cutara tama canaa 
pueyasohuara canaa jiyatesano pueyaso
huajiniji. Nojuajaari puetunu mijiria 
camarucuajanaa camarnu. Niishishoo 
casaa tojuajaariuhuaj. Naacuatej quiaari 
cuno niishishoo casaa niquitishaarucuaa 
quia tonura janiya. 
48 Naacuatej, cuno Babilonia jiyajiniji
nio camarunuuri maninia cua miiquiaa
ri. Queraatia na jiitiasano casamijiniji
nio nareja cua niquitiojoquiaariiri. 
Naajuhuaj, puetunu Babilonia jiya 
camarnurajanaa cua jiyatequiaariiri. 
Janiyari puetunu cuno Babilonia 
jiyajinijinio niishijiaca tuacuaca 
camarnu quiriquiano 
jiyatesaaquiaarijaniuhuaj. 
49 Janiyari cuarta mashiquiori 
Judiiocuacara masequiaarijaniuhuaj 
nojori cuaara jaarajaaja cuata cojiritia
saaria camarucua nojori quiniuriaju
huaj. Naacuatej, Nabucodonosorri 
Sadrac, Mesac, Abed-negoo jiyatequiaari 
Babilonia jiya jiyaniijianucua nojori 
quiniuria. Janiya saniniuujia, janiyari 
Nabucodonosor shuriucua jateequiaari 
tii poonijioriquianoni. 
 

Camarnu sequesacari na 
shipinitishano casaa cuaara 
maniniuhuaqueetasaaria  

juhua Pueyasojua 

 3  1 Tamacari, Nabucodonosorri 

orojiniji shipinitiquiaari casaa 
juhua pueyano niquishanojua. Treinta 
metro quijiaari na jiyaconaja. Na 
queraquiiri tres metro quijia saniniuujia. 
Nabucodonosorri nera poonijionaa 
sequequiaari cuno casaa cuaara nujuate
saaria Babilonia jiyajinia, Dura 
jiyanishano jamatujinia. 2 Cuno casaa 
shipinishaanu nuhuaji, Nabucodonosorri 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 235 
puetunu nio pojori masuunujutequiaari: 
puetunu nera jiyaca jiitianaa jiyaniijia
nucua, puetunu na soldadohua 
jiyaniijianucua, nera jiitianaa shiirijiaa 
tiacacajinijinio jiyaniijianucua, 
naajuhuaj, nera nacasunaa pueya, 
puetunu nera cumaneeca cojuanaa 
jiyaniijianucuajuhuaj; nio pojorijuhuaj: 
nujuatejosocoriquiano pueya nequeso
reenaa, tamaquiicua camarucuarano 
jiya jiyaniijia jiyatesano pueyanio, 
puetunu tiquiyocua jiyacajinijinio 
jiyaniijianucuajaajanio. 
Nabucodonosorri naa puetunu nio 
taucuacajanaa masuunujutequiaari 
nojori maniniuhuaqueetatunura juhua 
Pueyasojua na shipinitishano casaa. 
3 Puetunu tii quiniaajanaari cuno 
orojiniji shipinishano tacoji rerejoquiaa
ri na maniniuhuaqueetanura cuno 
casaa. 4 Noo pueyano teyonutucuaja 
pueya numooteriquiano 
seeratasaaquiaarini, nojuajaari na rupaa 
paaretaquiaari puetunu tii quiniaajanaa 
tojitianura. Naa nacareeri: 
—Puetunu tiacacajinijinio pueyanaa, 
puetunu jiyacajinijiniojuhuaj, puetunu 
tamaatia rupaaca pocuajaca pueyaja
naanio, nia tojiri. 5 Niaa jaara tojiri 
trompeta jonenenu, naajua jonenenu, 
ciitara taquinionu, lira taquinionu, 
salterio taquinionu, gaita jonenenunio, 
puetunu niajaniyajanaacua jiyacari 
mojoquetacore nia maniniuhuaqueeta
nura orojiniji shipinishano casaa, 
teyonu camarnu Nabucodonosor 
jeecaterucuaacuajani. 6 Niya quiniaa 
pueyajinijinio jaara mojoquetaconu 
paniyaquiri na maniniuhuaqueetanura 
nio shipinishano casaa, cuno pojoriiri 
quiarijiaja quejoosocoriquiano 
nojoriicuajinio riuriotaca noshiyano 
mani quiquiojinia. 
pueyajanaa jaara tojiquiaari 

7 Naacuatej, puetunu tii quiniaa 

Daniel 3 
jonenenuusano casaa, taquinionuusano 
casaajuhuaj, puetunujuanaari cuno 
orojiniji shipinishano casaacuara 
mojoquetacoquiaari na 
maniniuhuaqueetatunura. 
8 Jiyacaritij, noojiaqueya Caldeo 
jiyanishano taucuacajinijinioori cuarta 
jiuujianraca Judiiocuaca 
mashiquioriicuara saquiriojotaquiaari. 
Naa saquiriojotatuquiaari camarnu 
Nabucodonosorri: 9 —Canaa camarnu
naa, pueyaracaanu quia rishitiriquianij. 
Quia sesa cuaara pueyaracaanu 
niishishaariquia. 10 Canaa camarnunaa, 
quiaacuajaari puetunu niya quiniaaja
naa numooteteree nojori jaara tojiri 
jonenenuusano casaa, taquinionuusano 
casaajuhuaj, puetunujuanaa cuaara 
mojoquetacoora na maniniuhuaqueeta
nura orojiniji shipinishano casaa. 
11 Quiaari tari maatia sequereejuhuaj, 
naa quia sequesano miyaquijiaca 
saniniunijia, nojori cuaara mani 
quiquiojinia quejoosaaria. 12 Noo 
Judiiocuaca saniniuujia, nojoriiri 
Babilonia jiyajinia jiyaniijianucuara 
quia jiyatesanotej, nojoriiri quia 
rerequeteya. Majaari quenaaja na 
maniniuhuaqueetatunu quiquiaa pa 
pueyasohuara quia jeecojotesano 
casami. Majaari quenaaja quiarijia na 
mojoquetaconu na maniniuhuaqueeta
nura orojiniji quia jeecatesano quia 
nujuatesano casaajuhuaj. Cuno 
pojoricuajaari Sadrac, Mesac, 
Abed-negoonio. 
13 Jiyacaritij, Nabucodonosorri 
jiyanohua juaarii. Na juaaniutia 
sequereeri cuno Judiiocuaca cuaara 
nocua nitiasaaria. Tii quiniaari ritia 
Nabucodonosorcua jiyataquiaari Sadrac, 
Mesac, Abed-negoo. 14 Jiyacari naa 
nojori nequesotareeri: 
—¿Niaatena saa rejeteyajaa cua 
sequesanote? ¿Majatena nia maniniu

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 3 
huaqueetanu quiquiaa cua 
pueyasohuate? Naajuhuaj, ¿majatena 
orojiniji cua jeecatesano casaacuara nia 
mojoquetaconu quiriijuhuaj? 15 ¿Niaatee 
cua sequesano miiniutianiya, maja soj? 
Quiarijianij, niaa jaara tojiri shanohua 
jonenenuunu, shanohua 
taquinionuununio, ¿niaatucua cua 
jeecatesano casaacuara jacamature nia 
maniniuhuaqueetanura cuno casaa? 
Niaa jaara quiarijia nocuara 
jacamatuyaquiri na maniniuhuaqueeta
nura, niaari naacua mani quiquiojinia 
quejoosaanutaniyaquij. ¿Teyano 
cumaacaraca quijiatucua saa 
supueyariquiohua saajaniuhuaj, 
niaacuaji na tacunurani? 
16 Jiyacaritij, cuarta jiuujianraca 
mashiquioriiri naa sequeturee 
Nabucodonosortej: 
—Canaatucua casaara sanaa quia 
tojitiareni. 17 Quiarijia canaa quia tojiri. 
Cuno, canaa Pueyasojuanaa cutarani, 
canaari nojuajanaa tojiquiaani. Nojuaja
naari canaa cojuanutaniya quiaa jaara 
canaa quejootere mani quiquiojinia. 
Camarnunaa, nojuajaari puetunu sesa 
canaa quia miiniu panishanojinijijanaa 
canaa cojuanutaniyacuaja. 18 Nojuaja 
jaara canaa cojuaaquiri, naajaa. Canaari 
seetanujuanaa quia sequeyani canaa 
camarnunaa, maja canaa maniniuhua
queetanu quiniutianiya cuno, quia 
pueyasohuara quia jiyatesanoni. Majaari 
canaa mojoquetaconu quiniutianiya 
orojiniji quia jeecatesano 
casaacuarajuhuaj. 
 

Pueyaso tojijiaca mashiquiori 
tohuatasacari tequeyaquishoo 

manijiniji 

19 Naa Nabucodonosor tojishacari cuarta 
jiuujianraca Judiiocuaca mashiquiori 
sequesanotej, naataniquiacara quiquiiri 
jiyanohua na juaaniutia. Jiyacari na pueya 

236 
na mani quiquio cojuanaa sequereeri cuno 
mani quiquio cuaara jiyanohua 
nasanajosaaria socua siete caminiujiushano 
noshiritianu socua, jiyanohua naseecara. 
20 Nabucodonosorri jiyacari socua 
jiyanohua cumueeca na 
soldadohuajinijinio sequeree na 
morojotunura Sadrac, Mesac, 
Abed-negoonio. Naa na morojosaanu 
nuhuajitij, cuaara noshiyano mani quiquio
jinia quejoosaaria. 21 Jiyacaritij, cuarta 
mashiquioriiri na maniniuquiya na 
cushiyoqueyataja jiyaniijianucua 
toqueyataja morojosaaree. Na nuhuaji cuno 
noshiyano mani quiquiojinia 
quejoosaareeri. 22 Camarnu Nabucodonosor 
sequenuucua na sequesano cuaara ritia nera 
miishaaria, naajuhuaj, mani quiniuucua 
jiyanohua naseeca, maniiri mashiquiori 
quejoyano soldadohua cusojuanuuquiaari 
ritia. 23 Cuarta mashiquioriiri 
morojonucuacaja noshiyano 
manijiniacuma totetaquiaari. 
24 Nabucodonosorri jiyacari ritia 
sanequiaari. Na naacuriquiano 
jiyaniijianucuarano na jiyatesano pueya 
sequeree na jiuujiatenutaari: 
—¿Majatee jiuujianraca pueya 
quejoosaanu quiriicuaja cuno noshiyano 
manijiniani? 

Nojoriiri naa na riucuatureequij: 
—Taaquiriirinij, naacuaaquiniatejaj. 
25 Camarnuuri socua sequeree: 
—Janiya manijiniacuma niquiya 
caqueetaca pueya rucoojiyanoni. 
Tariucua saacarejenoori juhuajaniya 
rucoojiya. Niquiriyatu nojorijinijinioori 
juhua Pueyaso seru niquishiya. 
26 Naa na sequenu nuhuajitij, 
Nabucodonosorjanaari cuno mani 
quiquio rupaa casaqueyaji 
cateconuquiaari. Naa nacareeri: 
—¡Sadac, Mesac, Abed-negoonio! 
¡Niaaqui jiyocuacaanu quijia Pueyaso 
seyacuaja! ¡Miji, nia tohuareetamohua! 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 237 

Jiyacaritij cuarta jiuujianraca 
mashiquioriiri tohuareetamohua. 
27 Cuno jiyacajinijinio tii quianaa 
jiyaniijianucuaari mashiquioriicua 
cateconuquiaari nojori shootianura 
catecaji. Mashiquiori cuaqueyari maja 
quenaaja na tequenu quirii. Nojori 
muecacaari maja quenaaja mayojua 
naata na jaanunu quiriquiaajuhuaj. 
Nojori toqueyari na quiniutia 
quiriquiaajaa, maja quenaaja 
rerequetuqueya. Cuno mashiquioriiri 
tojetaarucuajanaa maja quenaaja mani 
naata na jaanunu quiriquiaa. 
28 Jiyacaritij, Nabucodonosorri naa 
sequereequij: 
—Sadac, Mesac, Abed-negoo Pueyaso 
cuaara pueyaracaanu timitiasano 
quiiria. Nojuacuajaari na seru jiyaroree 
nio nocua tiuujiaca pueya na cojuanura. 
Nojoricuajaari cua sequesano miyaquirii 
na pueretunuucua nojori Pueyaso. 
Nojoriiri tama na cuaqueyajaaja 
panitiaree cutara na puecoosaanura. 
Nojoricuajaari niishiriquiaa, majaari 
maninia nojori mojoquetaconura nojori 
timitianura nojori niishishoo pueyaso
hua, jaara nojori Pueyasojuanaa 
quiyaquiri. 29 Majaari jiyano cojuaja 
Pueyaso quiniu socuatej. Naacuatej, 
janiyari quiarijia puetunu pueyajanaa 
equeyani, quiarijiani, cante nio 
mashiquiori Pueyasoocuara 
rimiaaqueyani, nojori cuaara tojetaaru
cuajanaa rapitiasaaria. Nojori tiaca 
cuaara tojetaarucuajanaa 
niyarequetasaariajuhuaj. Naajaa, jaara 
quiri tamonu jiyacajiniji, tamaquiicuaji 
tahue, tamaatia rupaaca pocuajaca soj, 
nojoriiri mosaariquiano naa na 
rimiaaquenuucua. 
30 Cuno nuhuaji, Nabucodonosorri 
cuarta jiuujianraca mashiquiori 
jiyatequiaari jiyajeneta poonijiosano 
miijiaca nojori quiniuria nera cuno na 

Daniel 3 ,  4 

Babilonia jiyajiniani. Nojoriiri naacua 
socua tojishano pueya quijia. 
 

Nabucodonosor niishitiaja 

jatasacari juhua juunu niishitiajara 

 4  1 Na nuhuaji Nabucodonosorri naa 

sequequiaari: “Janiyari camarnu 
Nabucodonosorni. Janiyari quiarijia 
puetunu jiyacajinia quijiaca pueya 
panitiaani nojori cuaara juhuajaniya 
quijiaca quiiria, naajaa, jaara quiri 
tamaquiicuaji tahue, tiquiyocua jiyacaji
nijinio tamaatia rupaa pocuajaca soj. 
2 Janiyari quiarijia jiyocuacaanu quijia 
Pueyaso quiria jiyajeneta na miishano 
tonu paniya puetunu niajaniyajanaani. 
3 Na cumaacata na miishanoori nocuaji 
jiuujiatesano tojetaarucuajanaa. 
Nojuajaari camarnujuanaa quiriquiano 
pueyaracaanu. Na cumaacaari maja 
quenaaja na piriuquiniu quiniutianiya. 
4 “Janiyari Nabucodonosorni. Queraa
tia jiyacajinia quijiaca pueya jiitiana 
cua quiniuucua, janiyari naacua 
juhuajaniya cua tiaco quijiani queraatia 
casamiriaca cua quiniuucua. 5 Saniniuu
jia tamonu niucua cua maquesacari, 
janiya puereeta maquiyojocanuni. Naa 
cua maquiyojosano cua 
niishiriojonuucuatej, janiyari jiyanohua 
puerereeni. 6 Naacuatej, janiyari nio 
puetunu cua jiitiasano Babilonia 
jiyajinijinio niishijiacajanaa 
jiiquiootecanuni cucua nojori nijionura. 
Janiyari naa miiquianuni nojori 
pohuatanura quiria casaa naa cua 
maquiyojosano tonu paniya janiyani. 
7 Naacuatej, puetunu cua Babilonia 
jiyajinijinio nio pojoriiri cucua 
nijiocanu: joneneya cumaacaraca 
quijiaca, casapueraca niishijiaca, 
jiyanohua niishijiaca, riya serojonuucua 
niishijiaca pueyajuhuaj. Puetunu cuno 
pojorijianaari maja quenaaja na naata 
quiriucuaa quiria pohuatanu casaa naa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 4 
cua maquiyojosano tonu paniya 
janiyani. 8 Na nuhuaji cucua 
niquianujuanaa cutaraari Daniel. 
Nojuacuajaari cua pueyasohuara cua 
jiyatesano sesaanucua, Beltsasar. 
Nojuajaari sesa miyaquijia Pueyaso 
Sohuanu niishitiajaraca. Janiyari 
jiyacari cua maquiyojosanojiniji naa na 
pohuatareeni: 9 ‘Puetunu 
niishijiacajanaa camarnura cua jiyatesa
no Beltsasarnaa, janiyari seetanujuanaa 
niishiyani, quiaari sesa miyaquijia 
Pueyaso Sohuanuraca. Cuno Sohuanuuri 
quia tonujuquiaa. Quiaari naacua 
puetunu niishishoo casaajanaa niishijia 
cutara. Cua tojiri. Quia pohuatareera 
cua maquenujinia cua niquishano. 
Quiarijia cua tore casaa cua maquenuji
nia cua niquishano tonu paniya 
janiyani. 10 Nioori cua maquenujinia cua 
niquishano: Naanaari jiya jiuujiajinia 
nujuariquiaa, jiyanohua jiyaconajatej. 
11 Cua niquiaraja shitiquii socua 
jiyaconajaraari. Jiyanohua queranajara 
quiquiijaariuhuaj. Na nacatuuri jiya 
cajiniocua tohuariquiiriquiaa. 
Naacuatej, cuno naanaari jiyanohua 
tucuacaanuji maatia niquishaariquiaa. 
12 Na muecacaari maninia neequera 
quiriquiaa. Jiyanohua jaaraca 
quiriquiaajaariuhuaj. Naacuatej, 
puetunu mijiria quijiaca pueyajanaari 
tiji miariquiaa. Majaari na pueetanu 
quiriquiaa. Naajuhuaj, puetunu casami
jianaari na cariquioco shinishiquio 
nujuaturiquiaa. Puetunu jaacuatujuaca 
casamijianaari na cashacucuaacua 
jesuuriquiaajuhuaj. Naacuatej, cuno 
naanaari puetunu mijiria quiniaajanaa 
rishitinia quiriquiaa. 
13 “ ‘Canashiyaquiji janiyari cojuana 
Pueyaso seru niquirii jiyocuacaanuji 
roseyanoni. 14 Nojuajaari jiyanohua 
nacaree naatej: “Cuno naana nia nure. 
Jiyareta nia cashacureerenoj. Na 

238 
muecaca nia joojorejuhuaj. Puetunu na 
jaajanaa nia niyacare tiquiyocua. 
Naajuhuaj, puetunu na cariquioco 
nujuatiuyano casamijianaa nia jaacare, 
na cashacucuaacua tiuutiuyano 
jaacuatujuaca casamijaajanio. 15 Niocua 
tiijia tarinitiare noju na nujuacataja. 
Naa nia miiniu nuhuajitij, niocua 
hierrojiniji, broncejiniji shipinishano 
jiyocuata noju camarucutejore. Niocua 
tiijia na tarinitiarenoj cuaara tama tii 
shiquitiaarajaaja. Shushiquia cuaara tii 
nocua tiiria. Naajuhuaj, cuaara 
jiyasocua miaquejoora juyacata 
jaarajaaja. 16 Na niishitiaja cuaara 
cushitiiria juhua na cojishano juyaca 
niishitiaja na jiitianura. Nojuajaari naa 
pueyaracaanu quiniutianiyaquij cuaara 
na shocojoorajaatijia siete marijia.” 
17 “ ‘Pueyaso seruuri naa sequereejuhuaj: 
“Pueyaso seya canaa quiniuucua, canaari 
naacua puetunu niojuanaa sequereeni. 
Cunoori puetunu mijiria quijia pueyajanaa 
niishiniuria jiyocuacaanu quijia Pueyasojua
naa cutaraari cumaacaraca na jiitianura 
puetunu mijiria camarucuajanaa. Naajuhuaj 
nojuajanaari camarnura jiyateja pueyano, 
cana na paniya camarnu na quiniuriacuaja
ni. Jiya camarnura jiyateja samiritiasano 
pueyajaariuhuaj.” ’ 
18 “Camarnu Nabucodonosorri Beltsasar 
sequeree socua: ‘Puetunu niojuanaari cua 
maquenujinia cua niquishano. Quiarijia 
saniniuujia Beltsasarnaa, cua maquenujinia 
cua niquishano cua pohuatare, casaa na 
tonu paniya janiyajanojoni. Nio tama cua 
Babilonia jiyajinijinio niishijiaca cuarta 
taucuacani, nojoriiri maja na naata. 
Janiyari quiocua tiuya cutarani, quiaari 
quiria maatia pohuatanutaniyaquinioj. 
Quiaari jiyocuacaanu quijia sesa miyaquijia 
Pueyaso Sohuanu jiitiaacuaja.’ 
19 “Jiyacaritij cuno Danielni, teyonu 
canaa jiyaniquiquiaari 
Beltsasartajaniuhuaj, nojuajaari sanaa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 239 
tojiriquiaa cua pohuatasano. Nojuajaari 
jiyanohua niishiriojoriquiaa na 
tacaatiasacari cua pohuatasano. Janiya, 
camarnu Nabucodonosorniqui, janiyari 
naa na sequereeni: ‘Beltsasarnaa, maja 
naa cua maquiyojosano tacaatianutej. 
Majaari cua maquiyojosano tonu 
panishano taacanuunu 
pohuatanujuhuaj.’ Naacuatej Beltsasarri 
cua riucuaree: ‘Cua camarnunaa, cuno 
puetunu quia maquiyojosanojanaa 
cuaara quiiria juhuari puetunu quia 
paraaranojanaa. 20 Quiaacuajaari cuno 
jiyaconaja queranaja naana 
niquitishaarucuaa. Jiya cajiniocua 
tohuariquiiriquiaari. Naacuatej, 
jiyanohua tucuacaanuji niquishaatiaja 
quiriquiaajaariuhuaj. 21 Na muecacaari 
maninia neequera quiriquiaa. Queraatia 
jaaraca quiriquiaajaariuhuaj. Naacuatej, 
puetunu pueyajanaa, puetunu casamijia
naari tiji miariquiaa. Na cariquioco 
shinishiquio nujuaturiquiaajaariuhuaj 
puetunu jiyasocua miaquejaca 
seyajanaa. Shuhuari puetunu na 
cashacucuaacuajanaa 
jesuuriquiaajuhuaj. 22 Cua camarnunaa, 
quiaacuajaari juhua cuno naana. 
Quiaari juhua maashiriucuaa. Quiaari 
cumaacaraca seetanujuanaa. Naacuatej, 
camarnunaa, quia cumaacaari juhua 
jiyanohua maashiriucuaa. Jiya 
cajiniocua tohuariquiimiaari. Naa 
cumaacaraca quia quiniuucuatej, 
puetunu jiyacajinia quijiaca pueyajanaa
ri quia jiitiasano pueya. 23 Quiaari 
cojuariquiano Pueyaso nujuatesano na 
seru niquiriucuaa jiya cajiniocuajiniji 
roseyanojuhuaj. Na rosesacari, nojuajaa
ri naa sequeriquiaaquij: Cuno naana nia 
nuure. Niocua maninia na rapitiarenoj. 
Niocua tiijia tarinitiare noju na 
nujuacataja. Naajuhuaj, niocua 
hierrojiniji, broncejiniji shipinijiosano 
jiyocuata na camarucutejore. Na 

Daniel 4 
nuhuaji niocua na tarinitiarenoj cuaara 
tiijia shiquitiaara tamajaaja. Shushiquia 
cuaara nocua tiiria. Naa jaarajaaja 
juyacata jiyasocua miaquejonutaniyari 
cuaara na shocojoorajaatijia siete 
marijia. 24 Cua camarnunaa, nioori quia 
niishiniuria jiyocuacaanu quijia 
Pueyasojuanaari quia saniitionutaniya. 
25 Cua camarnunaa, quiaari quiarta 
pueyacuaji rupateriquiano juyacata quia 
quiniuria. Quiaari jiyasocua 
miaquejoriquiano juhua juunujua. 
Shushiquia tiniuucua quiocua, quiaari 
jiyareta piquiasuu canujuucojoriquiano. 
Quiaari siete marijia shocotejoriquiano 
naa quia quishacaritij. Quiaari naa 
quiriquianotej quiaa cuaara 
niishiiriajaatijia jiyocuacaanu quijia 
Pueyasojuanaa cutaraari cumaacaraca 
na jiitianura puetunu mijiria pueyano 
jiitiasano jiyacajanaa. Naajuhuaj, 
nojuajanaari camarnura jiyateja 
pueyano cana na paniyacuajani. 26 Quia 
niquiara sequesaarucuaajaariuhuaj 
naanaju cuaara na nujuasaquijia 
tarinitiasaaria puetunu na nujuacataja
naa. Cua camarnunaa, quiaa jaara tama 
niishirijiaaja Pueyaso cutaraari 
cumaacaraca mijiria, maja quiajaniya, 
quiaa jaara naa miiritij, quiaari puetunu 
quia jiitiasano jiyacajanaa 
tacatosaanutaniuhuacuhuaj. 27 Naacuatej 
cua camarnunaa, quiarano cua sequesa
no quia tojiri: Maninia miijiojua quia 
quiri. Majaari socua sacuaraatia 
miijionu. Puetunu sesa quia 
miijionujuanaa quia tarinitiare. 
Saniniuujia quia taraajere cutara 
casamiijiu pueyacua. Nojori quia 
niquitiore na panishano. Quiaa jaara 
naa miiritij, quiaa jiyoteeri naacua 
juhuajaniya quiriquiano, tojishanoju
huaj.’ ” 
28 Puetunu nio sequesanojuanaa 
camarnu Nabucodonosorrano quiquiaa

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 31 Camarnu Nabucodonosor 

Daniel 4 
rini, puetunujuanaari naa 
tohuatequiaaritij: 29 Niquiriyatu marijia 
nuhuaji, tamonu juuca, 
Nabucodonosorri na tia cacojori 
tacaquiaari Babilonia tiacajinia. Tii na 
canujuucojosacari, nojuajaari naa 
caapueshijioriquiaaquij: 30 “¡Nia 
niquishuriniaja! Shanohua cua 
Babilonia tiacaari jiyanohua puereetuu
ca. Cua jiitiasano pueya cua cumaaca 
tojitijia cua quiniuucua, naacuatej nio 
Babilonia tiacaari cua quiquiorano cua 
tiatesano. Janiyari niiquiji jiitiaa 
puetunu jiyacajinia quijiaca casaajanaa
ni. Naacua cua nuhuajitij, pueyari 
pueyaracaanu jiuujiatenutaniya naa 
niishijia cua quiniuucua, shanohua 
puereetuuca tiaca cua tiatenuucua.” 
caapueshijiosacarijia, rupaari jiya 
cajiniocuaji tojishaaree. Naa sequereeri: 
“Nio quia tojiri, camarnu 
Nabucodonosornaa. Cuno, puetunu 
jiyacajiniajanaa quia jiitiasano pueyani, 
nojoriiri maja tari quia jiitiasano pueya. 
32 Quiaari pueyajiniji rupatasaanutaniya. 
Quiaari quiarijia juyacata quiniutianiya
cujua. Quiaari siete marijia 
shocotejonutaniya jiyasocua quia 
miaquejosacari juhua juunujua. Quiaari 
naa quiriquianotej quiaa cuaara 
niishiiriajaatijia jiyocuacaanu quijia 
Pueyasojuanaa cutaraari cumaacaraca 
na jiitianura puetunu mijiria pueyano 
jiitiasano jiyacajanaa. Naajuhuaj, 
nojuajanaari camarnura jiyateja 
pueyano, cana na paniyacuajani.” 
Pueyaso sequesanoori nera 
tohuatequiaari. Pueya shuriucuaji 
caponeesaareeri. Juhua juyaca 
miaquejosee jiyasocuaari. Shushiquia 
jiasanoori jiyareta mocuashii canujuu
cojojua. Na cajacaari tucuanacara 
maashiquiaari. Na juaashococua 

33 Jiyacarijianij, Nabucodonosorrano 

240 

jaarajaaja, juhua surohua miooru 
juaashococuara maashiquiaariiri. 
 
Nabucodonosor mosenu 

tajiyatesacari 

34 Nabucodonosorri socua naa 

pohuataquiaaritij: “Cua saniitiosaanu 
marijia jaara tari cua shocojoquiaari, 
janiyari jiyacari jiyocuacaanu maureeni. 
Naacuatej cua mosenuuri cucuaji 
tajiyatemohuani. Jiyacaritij janiyari 
shushajanaa pueyaracaanu jiyocuacaa
nu quijia Pueyaso maniniuhuaqueetaree 
naani: ‘Quia cumaacaari pueyaracaanu 
quiriquianojuhuanaja. Mijiria puetunu 
casaajanaa quia jiitianuuri 
pueetaaquiriquiano. Mijiria jiyaca 
camarucua sanitijiotoosacaricuaa, quiaa 
cutaraari pueyaracaanu camarnujuanaa 
quiriquiano, sanitiyaquishoo. 35 Quiara, 
majaari jiyajeneta puetunu mijiria 
quijiaca pueyajanaa quia jiitianura. 
Quiaari puetunu quia panishano 
miijiajuhuanaja, jiya cajiniocua, nio 
jiyacuajaajanio. Mijiria, majaari 
quenaaja niquiriyatu quijia quiniu, na 
nujuatanura quia cumaaca. Naajuhuaj, 
majaari quenaaja niquiriyatu quijia 
quiniu na nequesotariquiano quiajaniya 
¿casaara naa quia miyani?’ 
36 “Jiyacaritij, coojiaari juhua cucua 
tiuquimiohuani. Puetunu cua jiitiasano 
jiyacajanaari quiria 
jiyatesaarohuacuhua. Puetunu cua 
pueyajanaari cua panijiacara 
quiriohuacuhuaj. Janiyari cua jiitiasano 
pueya maniniuhuaqueetasano 
quiriohuani. Cua casamiiri quiria 
quiriohuajuhuaj. Cua nacasunaa 
jiyaniijianucuara cua jiyatesano 
pueyani, camarucuara cua jiyatesano 
pueyajuhuaj, puetunu nojorijianaari 
cucua tacatequiaariuhua. Naacuatej, 
janiyari puetunu cua jiitiasano jiyaca 
camarnura quiriohuaniuhuaj. Janiyari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 241 
socua tojishano quiriohuajaniuhuaj 
juhua coteenujua. 37 Naacuatej, 
quiarijiani, janiya Nabucodonosorni, 
janiyari naacua jiya cajiniocua quijia 
Camarnujuanaa timitiaani. Puetunu na 
miishanojanaari tojetaarucuajanaa 
maninia cutara. Nojuajaari maninia 
miiquiaa maninia miijiaca pueya. 
Saniniuujia nojuajaari naacua saniitio
jua puetunu sesa miijiacajanaa. Noo 
pojori cararojojuajaariuhuaj tama na 
cuaqueyajaaja camarucuajacatej.” 
 
Camarnu Belsasar niquishacari 
pueyano juaashiquia sohuacaacua 

naajiyano 

 5  1 Nabucodonosor nuhuaji, Belsasarri 

Babilonia jiya camarnujuanaa 
quiquiaari. Na queranacunu panishaca
ri, nojuajaari jiyaniijianucuarano na 
jiyatesano mil narta taucuaca 
masuuquiaari cuno na Babilonia 
jiyajinijiniojua. Naa nojori 
queranacusacaritij, Belsasaarri queraatia 
vino raturiquiaa na masuusano pueyata. 
2 Queraatia na ratunuucua tari 
shitiiriquiaari. Jiyacaritij, Belsasarri 
orojiniji platajiniji shipinijiosano 
ratujua casaa pooteree. Puetunu cuno 
ratujua casamijianaani, cunoori na que 
Nabucodonosor pootesano quiquiaari 
Pueyaso Secojojua tiacoji Jerusaleen 
tiacajiniji. 3 Jiyacaritij, Belsasarcua 
poosaaquiaariiri secacocua, 
querashiquia ratujua casaa Pueyaso 
secojojua tiajiniji poosano Jerusaleen 
tiacajiniji. Camarnu Belsasarri tii 
raturee; tiji raruureejaariuhuaj na 
camiyosano necocohua, na camiyosoo 
necocohuanio. Puetunu masujanaari tiji 
raruureejuhuaj. 4 Jiyacaritij, puetunu 
cuno pojorijianaari vino raruuriquiaa. 
Naa na raruunutaja jeecojosano na 
pueyasohuara na jiyatetusano 
timitiaturiquiaari. Cuno na pueyasohua

Daniel 4 ,  5 

5 Camarnu sohuaca nojori tii 

ra na jiyatetusano casapueni, cunoori 
nio cumueeca casaajiniji jeecojosano 
quiriquiaa: oro, plata, bronce, hierro, 
naanajinijijuhuaj, saajiajinijinio. 
quenaacuturiquiaani, cunoori cohuajata 
noshijiosano quiriquiaa. Jiyacaritij, 
samari noshiquioyano caaniuji 
niquishaareeri pueyano juaashiquia 
sohuacaacua naajiyano. 6 Naa camarnu 
Belsasar niquishacari sohuacaacua 
naajiyano juaashiquiatej, tiijiquiiri. Naa 
jiyanohua na shiriiquiniuucuatej, na 
niohuacacajiniji coteeree tetecanuuri. 
Puetunu na caco quiamaajanaari. 
7 Jiyacari nacareeri. Naa na pueya 
sequereeri: 
—Miji quiria nia numootejore 
puetunu nio pojori cua Babilonia 
tiacajinijinio niishijiacajanaa: 
casapueraca niishijiaca, jiyanohua 
niishijiaca, riya serojonuucua 
niishijiacanio. Nojori nia numootejore 
cuaara miji cucua nijioora. 
quiaari, camarnu Belsasarri naa nojori 
sequereequij: 
—Niquiriyatu niajaniyajinijinio jaara 
cuno sohuacaacua naajio serojore 
quiria, janiyari maninia na miiniutiani
yani. Naajuhuaj, cuaara quiria 
pohuataara casaateja cuno naajio 
sequeyani. Janiyari quiarijiaja naa 
quiria pohuatana cushiyotenutaniya 
naatuque neeruque naata toqueyani. 
Riquiajiniji jaasuretasano orojiniji 
shipinishano casaa 
cushitianishaanutaniyajaariuhuaj. Naa 
na miishaanu nuhuajitij, janiyari 
camarnura na jiyatenutaniyani 
jiuujianura camarucua canaa quiniuria. 
8 Puetunu Babilonia tiacajinijinio 
niishijiacajanaari camarnu Belsasarcua 
tiuquitiaquiaari. Puetunu nojorijianaari 
maja na naata quiquiaari serojonu cuno 

Cuno pojori jaara nocua tiuquitia

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 5 
naajio. Majaari na niishitiunu 
quiriquiaajuhuaj casaa cuno naajio 
sequeyani. Naacuatej, nojoriiri maja na 
naata caminiujiuniu quiriquiaa camarnu 
Belsasarra. 9 Camarnu Belsasarri naacua 
shiriiquirii socuatej. Na jiquiocoori 
jiyanohua tiijiquii. Jiyaniijianucuarano 
na jiyatesano pueyari maja na 
niishtiuniu quiriquiaa casaa na 
miitiuniutianiyacuaani. 10 Jiyacaritij, 
camarnu Belsasar nucuaari neyanu 
tojiriquiaa na tacaaniutia nacojiyano. 
Tii nata queranacuyano narta jiyaniijia
nucuaari na tacaaniutia nacooriquiaaju
huaj. Na nucuaari jiyacari nojori 
queranacusaqui tiuquimiaa. Naa neyanu 
sequereeri: 
—Cua camarnu cuaara pueyaracaanu 
jiiriataara. Maja najuhuana tacaaniu; 
majaari tiijiniujuhuaj. 11 Puetunu quia 
jiitiasano jiyacajinijiniojuanaani, 
niquiriyatu pueyanoori jiyocuacaanu 
quijia sesa miyaquijia Pueyaso Sohuanu 
jiitiaa cutara. Tariucuacaanu camarnu 
quia que quishacarijia, cuno pueyanoori 
niishishoo casaa niishiniu maniniu 
quijia. Tojetaarucuajanaa jiyanohua 
niishijiaari juhua pa pueyasohuaja. 
Naajuhuaj, na niishitiajajinia pueyano 
niishiriojosano niishijiajaariuhuaj. Quia 
que Nabucodonosorri naacua cuno 
pueyano jiyatequiaari puetunu nio 
Babilonia jiyajinijinio niishijiaca 
jiyaniijia na quiniuria. Nojuajaari nio 
pojori jiyaniijia quijia: joneneya 
cumaacaraca quijiaca, casapueraca 
niishijiaca, jiyanohua niishijiaca, riya 
serojonuucua niishijiacanio. Quia queeri 
cuno pueyano jiyaniquiquiaari 
Beltsasartajuhuaj. 12 Seetanujuanaari cua 
sequesano quiajaniya. Nojuajaari 
tojeeca sohuanu jiitiaa. Nocuaji 
jiuujiatesano tojetaarucuajanaa. Jiyano
hua niishijiaari. Maquenujinia niquisha
no pohuatanu niishijiajaariuhuaj, 

242 
maatia na niishishaanura. Tojetaarucua
janaa jiyanohua jiyajeneta niishishoo 
casaa niishijiajaariuhuaj. Quiarijianij, 
camarnu Belsasarnaa, Daniel quia 
numootetere cuaara quiocua niiria. 
Nojuacuajaari quiara pohuatanutaniya 
maatia cuno sohuacaacua naajiojiniji. 
13 Janiyari naacua camarnuucua 
jiyatasaaquiaarini. Camarnu Belsasarri 
naa cua nequesotareequij: 
—¿Quiaatee Daniel jiyanishano, 
niquiriyatu noo Judiiocuacajinijinio cua 
shipininio Nabucodonosor na quioote
quiaari Judeea jiyajinijitij? 14 Quiocuara 
tosaareenijia, quiaanaari Pueyaso 
Sohuanu jiitiaa. Quiaanaari naacua 
niishijia cutara. Majaari quenaaja casaa 
cureenu quia niishishoo. Quiaacuajaari 
puetunujuanaa na niishiya. 15 Nio cua 
Babilonia jiyajinijinio jiyanohua 
niishijiacaari niya quitiuriquiaa. 
Sohuacaacua naajio serojotunu 
panitiuriquiaano quiria juucua, na 
nuhuaji quiria na pohuatatunura casaa 
na sequenu paniyajanojoni. Nojoriiri 
maja quenaaja na niishitiuniu 
casaatejaara cuno naajioni. 16 Quiarijia 
saniniuujia, janiyari quiocuara 
tosaareeni. Quiaanaari maatia pohuata
ja cutara pueya taacanuutasano casaa. 
Naajuhuaj, quiaanaari tojetaarucuaja
naa jiyajenetesano casaa niishijia cutara 
maatia quia caminiujiushocoriquiano. 
Quiarijiani, jaara quia naata quiri, 
quiria quia serojore cuno naajio. 
Quiocua na nuhuaji cua sequerohua 
casaa na sequeyajanojoni. Quiaa jaara 
naa miiri quiriatej, janiyari quiarijia 
quia cushiyotenutaniya jiyanohua 
naatuqueya neeruqueya toqueyani. 
Quiaari orojiniji shipinishano riquiajiniji 
jaasutaja cushitianishaanutaniyajuhuaj. 
Naa quia miishaanu nuhuajitij, janiyari 
quia jiyatenutaniya jiuujianraca 
camarucua pa quiniuria. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 243 

17 Janiyari jiyacari naa na 
riucuareequij: 
—Cua camarnunaa, maja tacaaniu. 
Quia racatare cuno nareja quia niquitio
jonu panishano casamini. Naajuhuaj, 
tamonu quia shiiniotare cuno, quiata 
camarnu na quiniuriani, quia jiyaco 
quiriquianojuhuaj. Naajaa, janiya cutara 
quiara pohuatanutaniya sohuacaacua 
naajioni, casaa na sequeyajanojoni. 
18 Cua tojiri, cua camarnu Belsasarnaa, 
jiyocuacaanu quijia Pueyasoori quia 
shipininio Nabucodonosor jiyatequiaari 
tojishano camarnujuanaa na quiniuria. 
Queraatia jiyacajinijinio pueya na 
tojitiquiaariiri. Jiyanohua queraatia 
casami na niquitioquiaarijaariuhuaj. 
19 Naa cumaacaraca na quiniuucuatej, 
nojuajaari na jiitiasano pueyacua 
paaretaja na cumaaca. Tiquiyocua 
quijia tiacacajinijinio pueyari na 
jiitiasano pueya quijia. Tamonu jiyacaji
nijinio tama na rupaaca pocuajaca 
pueyari na tojitiajaca quijiacajuhuaj. 
Puetunu cuno jiyacajinijinio pueyaja
naari na pueretujuaca quijia. Na 
juaashacari, nojuajaari na juaashano 
mojua. Saniniuujia, cana na jiyanooniu 
paniriquiaanijia na jiyanoojiajaariuhuaj. 
Naajuhuaj, tamasaca jiyateja 
camarucuaraari, tamasaca 
cararojuajaariuhuaj nojori na ruureta
nuucua. 20 Naa miijia na quiniuucuatej, 
tama nojuajaarijia na cuaqueya 
jiyatequiaari camarnurajanaa. Naa 
shocotaja na quiniuucuatej sacuaraatia 
sesa miijiojuara coteequiaariiri. Naa na 
miiniuucuatej, na cumaaca 
jaariutiasaaquiaariiri. Pueyari na 
shocotequiaari tojetaarucuajanaa. 
Nareja niquishano quijiaari, maja juhua 
camarnujua. 21 Narta pueya shuriucuaji 
taanuusaaquiaariiri. Cuhuariquiajiniara 
canujuquiaariiri. Noojiaari jataquiaari 
juhua nacujiniaacoji casaa na quiniuria. 

Daniel 5 

Nacujiniaacojinio burrohua cojishiiri. 
Jiyasocua miaquejojuaari juhua 
juyacaja. Jiyareta mocuashii 
juhuaquejojuaari shushiquia tiniuucua 
nocua. Naa cuhuariquiajinia quiquiaa
riiri tama nojuajaaja cuaara 
niishiquiaarijaatijia jiyocuacaanu quijia 
Pueyaso cutaraari camarnujuanaa. 
Pueyasoori cumaacaraca cutara na 
jiitianura puetunu pueyapuejanaa 
puetunu mijiria jiyacajiniajanaa. 
Nojuajaari camarnura jiyateja cana na 
jiyatenu paniya camarnuracuajani. 
22 Quiarijianij, cua camarnu Belsasarnaa, 
quiaacuajaari naa miishano niyanu. 
Quiaacuajaari maninia niishiya naa quia 
shipininio miishaanujinijitij. Quiaari 
jiyareta na nuhuaji neteree, 
quenaatucuajaraj nojuacuajatej. Quiaari 
tama quia cuaqueyajaaja jiyaterucuaa 
camarnurajanaa. 23 Quiaari jiyocuacaa
nu quijia Camarnujuanaa rerequeteree 
quiarijia nio quia miishanota. Quiaari 
Pueyaso Secojojua tiajiniji tariucuacaa
nu poosano ratutaja secacocua 
querashiquia casaa pooteree niyara nia 
queranacusaquiriani. Quiaari tii raturee 
vino. Quiaari tii raatojoree quia 
masujuhuaj. Cuno, naa nia 
queranacununiquitij, cunoori nia 
pueyasohuara nia jiyatesano nia 
maniniuhuaqueetanura. Cunoori nio 
cumueeca casaajiniji jeecojosano 
casami: oro, plata, bronce, hierro, 
naana, saajianio. Cuno nia pueyasohua
ra nia jiyatesanoni, namijiaraca 
juucuacuajaari, majaari na niquiniu. 
Numaaracajaariuhuaj, majaari na 
tojiniu. Tojetaarucuajanaa niishiyashi
jiacaari. Saniniuujia cua camarnu 
Belsasarnaa, majaari noo Pueyasojuanaa 
quia timitianu quenaajaaja teyonu 
juaashiquiajinia quia quiyacuajani. 
Nojuacuajaari pa cumaquijia pa 
miiniuria puetunu pa miiniu panishano

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 5 ,  6 
juanaa. 24 Cua Pueyasoori naacua 
jiyaroree cuno juaashiquiatej, quiara na 
naajionura nio: 25 MENE, MENE, TEKEL 
PARSIN. 26 MENE: Nioori naa sequeya
quij: Pueyasoori tari serojoreecuaja taa 
juuca quia camueenutaniyajaarani quia 
quishacarijia. Tari sequereejaariuhuaj, 
taacari naa camarnu quia quiniu 
puequenutaniyani. 27 TEKEL: Nioori naa 
sequeyaquij cua camarnunaa: Quia 
niiquiaari tari shanacusaaree Pueyaso 
niiquia shanacutarujinia. ¿Casaara 
namacatequia? Quiaaquiiri 
najuhuanajuhuanajaj. 28 PASIN: Nioori 
naa sequeyaquij cua camarnunaa: 
Puetunu quia jiitiasano jiyacajanaari 
tari raquiriatasaaree quiara. Quia jiya 
raquiiri Asia jiyajinijinio tamasaca 
taucuaca niquitiosaanutaniya. Cuno 
pojoriiri Medo Persa jiyanishano. 
29 Jiyacaritij, camarnu Belsasarri na 
pueya sequeree janiya cuaara 
naatuqueya neeruqueya toqueya 
cushiyotesaaria. Naajuhuaj, cuaara 
orojiniji shipinishano cua riquiajiniji 
jaasutariquiano cushitianishaariajuhuaj. 
Camarnu Belsasarri jiyacari puetunu 
pueyajanaa numootejoreejuhuaj, janiya 
narta camarnujaajanio. 
camarnu Belsasarni, nojuajaari cuno 
niucuaja mosaaquiaari. 31 Saniniuujia, 
Media jiyajinijinio Dariio jiyanishanoori 
camarnura quiquiaari na niti. Jiyacari
tij, Dariiori tariucua sesenta y dos 
marijia shocotejonu quiriquiaa. 
 
Daniel jatasaanu raama  

30 Cuno Babilonia tiacajinijinio 

juurunu sareya cari 

 6  1 Tari Dariio quishacari camarnu 

Babilonia jiyajinia, nojuajaari 
jiyacari niishiriojoree ciento veinte 
pueya saquiriojonu. Cuno pojoriiri 
quiquiaari jiyaniijianucuara na jiyateso
coriquiano tiquiyocua na jiitiasano 

244 
jiyacajinia. 2 Dariiori socua jiuujianraca 
pueya jiyatequiaari camarucua cuno 
120 jiyaniijianucua nacasunaa 
quiriquiano. Janiyari niquiriyatu cuno 
jiuujianraca camarucua pueyajinijinio 
quiriquiaani. Canaari naa camarucuara 
jiyatesaaquiaarini, tiquiyocua jiyacaji
nia jiyaniijianucuara jiyatesano 
nacasuriquianoni. Cuno jiuujianraca 
camarucuani, canaari naacua 
niishiquiaarini cuno 120 
jiyaniijianucuatee seetanujuanaa 
maninia miya na poonijiosano, naacua
tej, maja camarnu Dariioocuara sesa na 
miishano saquiriojotaaquishaanura. 
3 Janiya saniniuujia, janiyari cuarta 
camarucuajiniji socua camarnu maniniu 
quijiani. Naa niishijia cua quiniuucua
tej, Dariioori cua jiyatenu paniquiaari 
camarnujuanaa cua quiniuria. 4 Naa 
niishijia cua quiniuucuatej, cuarta 
camarucuaari, puetunu jiyaniijianucua
rano jiyatesano pueyajanaari cua 
paracaaniu coteequiaari. Naacuatej 
nojoriiri roojotooquiaari camarnujuanaa 
Dariio saquiriojotatunura cucuara 
juucua. Cucuara saquiriojotatunu 
paniriquiaari maja maninia cua miiniu 
quiriquiaa camarnujuanaa seeratasano 
canaa miishocoriquiano. Puetunu cua 
poonijiosanojuanaa maninia miijia cua 
quiniuucua, cucuara saquiriojotanu 
panijiacaari maja quenaaja na jiitiatunu 
quijia casaa na tonujutunura cucuara. 
5 Cuno pojori cua cojiniaani, cua 
paraajaniuhuaj, nojoriiri jiyanohua 
niishiriojonuuquiaari casaa na 
saquiriojotatunutaniya cucuarani. 
Naacuatej, nojoriiri socua naa 
sequetooquiaaritij: “Majaari pa naata 
quiniutianiya Danielcuara saquiriojota
nu casaa, nocuara pa najiquitiniuria 
camarnujuanaa. Paacuajaari niishiyani 
nojuajaari pueyaracaanu 
mojoquetaquiaa na Pueyaso na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 245 
secojonura. Naa na miijionu pa 
tarinitiri.” 
6 Naacuatej, cuno camarucua puetunu 
jiyaniijianucuajuhuaj, tama nojorijiaari
jia numootejotooquiaari nojori quianu
ra camarnu Dariioocua tii nojori 
pocoojonura. Tari puetunu nio pojorijia
naa quishacari camarnu Dariiocua, naa 
na sequetureeri: 
—Canaa camarnunaa, quiaari 
rishiriquianojuhuanajaj. 7 Canaa quia 
jiitiasano jiyaca cojuanaara jiyaniijianu
cuara quia jiyatesano pueyani, tama 
canaajaarijia rerejorucuaani canaa 
pocoojonura canaa niishiriojosanojiniji. 
Puetunu canaajanaari naa 
niishiriojorucuaa nio miiniuni: Quiarijia 
puetunu quia jiitiasano pueyajanaa quia 
numootejotere puetunu nojorijianaa 
cuaara nio naajio tojitiaara seetanujua
naa. Puetunu pueyajanaa cuaara 
tarinitiaara treinta juuca tama na 
pueyasora na jiyatesano casaajaaja 
secojonu, narta pueyanojaajanio. Canaa 
camarnunaa, pueya cuaara saaja quia 
secojotuura cutara. Saniniuujia, cante 
nio sequesano rejeteyanijia, cuno 
cuaara jatasaaria juurunu sareya cari na 
raama. 8 Naacuatej, camarnunaa, cuno 
quia naajio cuaara tojishano quiiria. 
Quiajaniyajanaacua quia sesa naajiore 
cuno naajiojinia, maja tii sequesano 
jatanishaanura quenaaja taa quia 
supuetanaa Medo Persa camarucua 
niishiquiaari miiniucuajani. 
naajioquiaari cuno pojori naajiojinia, 
cuno naajio jiitianura cumaaca. 
10 Janiya jaara niishiquiaari cua paraari 
tari camarnu Dariio naajioteree na sesa 
nojori naajiojinia, janiyari cua tiajinia 
quiaarohuani. Janiyari cua sohuacama
ra tiuquiquiaarini. Jiyacari janiyari cua 
sohuaca tacuhua ritareeni. Cuno na 
tacuhuari jiyareta Jerusaleen tiacaacua

9 Naacuatej, camarnu Dariiori na sesa 

Daniel 6 

—Canaa camarnunaa, ¿majatee 

ra canetaja quijia. Janiyari jiyacari 
mojoquetareeni Pueyaso cua secojonura, 
na timitianurajaniuhuaj. Janiyari naa 
secojonu jiitiquiaarijuhuanani tariquii
cuaji, panacari, pananu 
tiuquishacarinio. 11 Jiyacaritij, cua 
paraari cucua tiuquitiamaa cua tiaco. 
Saaja cua riuriatatusee Pueyaso 
secojiyanoori, na maniniuhuaqueetaa
nojuhuaj. 12 Naacuatej, cuno pojoriiri 
ritia quiacuhua camarnuta na 
pocoojonuhuara nojori naajionuutasa
nojiniji. Nocua na tiuquitiasacari, naa 
na sequetureeri: 
puetunu pueyajanaa quia numootejonu 
quiriucuaacuaja, naajiojinia sequesano 
nojori tojiniuria? Cuno naajiojiniani, tii 
sequeyacuajaari, cante cuno treinta 
juucajinia na pueyasora na jiyatesano 
secojiyani, narta pueyano maaraja, naa 
miijia cuaara juurunu sareya cari 
jatasaaria na raama. ¿Majatee naa na 
sequesaanu quiriucuaaquij? 
Camarnu Dariiori cuno pojori riucua
ree: 
—Taaquiriirinij, naacuaaquiniatejaj. 
Cuno naajiojiniani, tii sequeyajaariuhuaj 
cuno naajio cuaara quiiria seetanujua
naa taa cua supuetanaa Medo Persa 
camarucua niishiquiaari miiniucuajani. 
Jatanishoo tojetaarucuajanaa. 
13 Cuno pojoriiri socua naa saquiriojo
tariquiaa cucuaratej: 
—Camarnu Dariionaa, cuno Daniel, 
Judeea jiyajiniji jaashanoni, nojuajaari 
quia rerequeteya. Majaari quenaaja na 
tojiniu naajiojinia quia sequesano. 
Canaajanaari na niquiriucuaa tariquii
cuaji, panacari, pananu tiuquishacari na 
Pueyaso secojiyanoni. 
14 Camarnu Dariio jaara tojiquiaari 
naa cuno pojori sequesanotej, jiyanohua 
tacaariiri. Nojuajaari cucuaji 
saniniujiurii tacunu juucua. Nojuajaari 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators —Camarnunaa, quiaacuajaari 

Daniel 6 
juucua puetunu cuno juucajanaa 
saniniujiurii taa na jataniniutianiyacuaa 
na naajioni. Pananuuri naa na tacaasha
cari na tiuquitiamaajaa. 15 Jiyacari cua 
paracaajiaca pueyari socua tiuquitia
quiaariuhua camarnu Dariiocua. Naa na 
sequetureeri: 
maninia niishiya taa quia Medo Persa 
supuetanaa camarucua niishiquiaari 
miiniucuajani. Naacuatej majaari quia 
naata quia naajiojinia quia sequesano 
jataniniu. 
16 Jiyacaritij, camarnu Dariiori socua 
na pueya sequereequij, janiya cuaara 
nocua nitiasaaria juurunu sareya cari 
jatasocoriquiano. Juurunu sareya cari 
cua jataaquishacarijia, camarnu Dariiori 
naa cua sequereequij: 
—Cuno Pueyaso, quiaa pueyaracaanu 
na tojiquiaani, nojuaja cuaara quia 
cojuaara. 
17 Juurunu sareya cari raama cua 
jatasaanu nuhuajitij, puereetuuca 
saajiata na mishiquioturohuarinioj. Naa 
na miitiuniu nuhuaji janiyatej, camarnu 
Dariiori marauta na sesa naajiotajata 
rupanacuree juurunu sareyacua 
mishiquioojia saajia. Naajuhuaj, socua 
tojishano jiyaniijianucuara na jiyatesano 
sesacata na rupanacureejaariuhuaj. 
Camarnu Dariiori naa miiquiaaritij, 
seetanu na sequesanojanaa tohuatenura 
taa na supuetanaa Medo Persa taucuaca 
niishiquiaari miiniucuajanij, naajuhuaj, 
maja quiria cuno nojori naajio 
jatanishaanurajuhuaj. 18 Naa na miiniu 
nuhuajitij, camarnu Dariiori na tiaco 
quiacuhua. Cuno tenacarijianij, majaari 
na miaquenu quirii. Cuno niucuajuhuaj, 
camarnu Dariiori maja na paniniu quirii 
na jaaquejotasaanura, na 
timitishaanurajuhuaj taa na jiitiquiaari 
miiniucuajani. Naacuatej, nojuajaari 
puetunu cuno niucuajanaa suteree, 

246 

jiyanohua na tacaaniuucua. 19 Jaara 
juhuaquequiaari, camarnu Dariiori ritia 
netemaa juurunu sareya 
mishiquiishaquiria. 20 Catecaji naa cucua 
nacaree na taraajenutaari: 
—Quijiajuhuanaja Pueyasojuanaa 
seru Danielnaa, cuno quia Pueyasoni, 
quiaa saaja na panishano miiquiaa 
pueyaracaanuni, ¿nojuajatee juurunu 
sareyacuaji quia cojuaree? 
21 Janiyari na riucuareeni: 
—Cua camarnunaa, pueyaracaanu 
rishijiarano quia jiyateriquiani. 22 Cua 
Pueyasoori na seru jiyarorucuaa 
cucuani. Nio juurunu sareya rupaa 
seecujutareeri maja na sanura janiya. 
Pueyasocuajaari niishiya janiyari sesa 
miyaquijiani. Naajuhuaj cua camarnu
naa, majaari sesa cua miiniu quiriucuaa 
quiajaniya. 
23 Camarnu Dariiori jiyanohua timirii 
na tojishacari janiya. Jiyacari na pueya 
sequereeri janiya cuaara ritia jaashaaria 
raamaji. Cua jaashaanu nuhuaji, majaari 
quenaaja rashuyashi quiniu quiriquiaa 
cua cuaqueyajinia cua tiuuniuucua 
Pueyasoocua seetanujuanaa. 24 Na 
nuhuaji, camarnu Dariiori na pueya 
jiyaramiquiquiaari cucuara saquiriojota
naa nojori quioonura puetunu 
necocohuatajanaa, puetunu necohuajaa
janio. Puetunu nojorijianaari raama 
juurunu sareya cari quejoosaaquiaari. 
Raama na cuteyaquishacarijia, juurunu 
sareyari jiyocuacaanujua na niojoquiaa
ri. Jiyareta sureesaaquiaariiri. 
puetunu jiyacajiniajanaa na jiitiasano 
pueyacua jiyaramiquiquiaari na naajio. 
Na naajio naajiotequiaari puetunu 
tamaatia na jiitiasano pueya 
rupaacajiniajanaari. Na naajiojinia naa 
nojori sequequiaariiri: 
—Puetunu cua jiitiasano pueyajanaa
naa, janiyari nia panitiaa maninia 

25 Jiyacaritij, camarnu Dariiori 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 247 
quiniuni. Puetunu nia poonijiosanojua
naa cuaara maninia quiiria, juhuajaniya 
shuquiriaatia nia quiniuria. 26 Puetunu 
jiyacajiniajanaa cua jiitiasano pueya nia 
quiniuucua, janiyari nia numooteyani. 
Nio niaarano cua sequesano nia tojiri: 
“Jiyocuacaanu quijia Daniel Pueyaso 
tojijiaca nia quiri. Cuno Pueyasoori 
quijiajuhuanajaj. Naa pueyaracaanu 
quiriquianojuhuanaari. Camarnujuanaa 
na quiniuucua, naa Camarnu na 
quiniuuri quiriquianojuhuanajaj. Na 
cumaacaari puequeyaquiriquianojuhuaj. 
27 Nojuajaari nocua tiuujiacaacuaji 
tacuna cocuaatia miyanojiniji; na 
jaajiajaariuhuaj. Nojuajaari nocuaji 
jiuujiatesano casaa miijia jiya 
cajiniocua, mijiriajaajanio. Nojuajaari 
Daniel cojuarucuaa juurunu sareyacuaji 
maja na sasaanura.” 
28 Naacuatej, Dariio quishacarijia 
puetunu Babilonia jiyajinia quijiaca 
camarnujuanaa, janiyari jiyacari 
tojishano camarnu quijiajaniuhuaj. 
Janiyari naa camarnu 
quiquiaarijaniuhuaj Ciro jiyanishano 
tahue quishacari camarnu Dariio niti. 
Camarnu Ciro quiniuucua Persia 
jiyajinijinio, nojuajaari Babilonia jiya 
sesa jataniquiaari Persiara. 
 

Daniel masesacari Pueyaso narta 

quioosano Israel pueyacuara 

 9  1 Dariiori Asuero jiyanishano niyanu 

quijia Medo jiyanishano taucuacaji

nijinio quijia. Nojuajaari Caldeo 
taucuaca camarnu quijia. 2 Coteenu 
marijia Dariio shocotesacari camarnu
juanaa na quishacari, janiya, 
Danielniqui, janiyari tamonu juuca 
Pueyaso sequenu panishano caminiujiu
nia Jeremiias naajio serojoriquiaani. 
Tee na sequeyacuajanij Jerusaleen 
tiacaari setenta marijia 
shocotejonutaniya naa niyaratasano na 

Daniel 6 ,   9 

quishacaritij. Camarnujuanaa Pueyaso
cuajaari naa sequequiaari nera caminiu
jiunia Jeremiiastej. 3 Naacuatej, Pueyaso 
cua secojonura socua maninia, janiyari 
mianu tarinitiareeni. Janiyari toqueya 
cocuaqueya cushiyoreeni. Janiyari na 
nuhuaji juacajinia cajiriohuani. 4 Cua 
Camarnu Pueyaso cua secojosacari, 
janiyari seetanujuanaa naa na sequeree
ni: “Cua camarnu Pueyasonaa, quiaari 
cumaacaracajuhuanajaj, nocuaji 
jiuujiatesano. Quiaari puetunu quia 
sequesanojuanaa tohuateja. Quiaari 
quia paniniu tojua quia panijiaca, 
canapuetucuaja quia sequesano 
miijiacani. 5 Canaari sesa miiquiaarini. 
Canaari sacuaraatia casaa 
miijioquiaarini. Canaari cararaatia 
casaa miijioquiaarijaniuhuaj. Canaari 
quia ruuretaquiaari tojetaarucuajanaani. 
Naajuhuaj, canaari canaa tojishocori
quiano quia naajiotasano cartequiaari 
tojiniuni. 6 Quia seya, pueyara quia 
sequenu panishano caminiujiuniaatej, 
nojoriiri juucua quiajaniyajiniji canaa 
jiitianaa camarucua poojotajaca juucua. 
Naa poojotatujua juucua canaa camaru
cuajaariuhuaj, canaa supuetanaajuhuaj, 
puetunu canaa Israel pueyajanaanio. 
7 Quiajaniya cua Camarnunaa, quiaari 
tojetaarucuajanaa sesa miyaquijia 
cutara. Puetunu canaajanaa 
Judiiocuacaniqui, canaari quiarijia 
caririquiyani quia tojitiaashijiaca canaa 
quiniuucua. Tiquiyocua jiyacajinia quia 
niyacasano canaa Judiiocuacani, 
Jerusaleen tiacajinijinioni, cateca 
naataja tiacajinijiniojuhuaj, socua 
jiyanohua tucuacaanu jiyacajinia quijia 
quia jiyatesanonio, puetunu canaajanaa
ri caririquiyani canaa ruuretanuucua 
quiajaniya. 8 Canaajanaa Camarnunaa, 
canaa camarucua, canaa jiyaniijianu
cuajuhuaj, canaa supuetanaanio, 
puetunu canaajanaari caririquiyani sesa 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 9 ,  10 
canaa miiniuucua quiajaniya. 9 Canaa 
Pueyasonaa, quiaari pueyacua 
taraajeyajuhuanajaj. Quiaari jiyanoojia
juhuaj. Canaari quia ruuretaquiaari 
tojetaarucuajanaani. 10 Canaari quia 
numueejushiquiaarini, canaa Camarnu 
Pueyasonaa. Canaari saaja rejeteja 
canaarano caminiujiuriquiano quia 
jiyaramiquishano pueyani. 
16 “Camarnunaa, canaacuajaari 
niishiyani quiaari jiyanoojia. Quia 
shinitiarohua Jerusaleen tiacajinia 
quiniaa quia juaatianujiniji. Cunocua
jaari quia saquiriojosano tiaca. Na 
quijia tuhuananuuri quia 
saquiriojosanojuhuaj. Puetunu canaa 
Jerusaleen tiaca shocua quijiaca 
tiacacajinijinio taucuacajanaani, 
puetunu nojorijianaari canaa Jerusaleen 
tiaca rerequetequiaa. Quia saquiriojosa
no pueyari naa rerequeteshiya quiarijia
juhuaj. Puetunu cunojuanaari naa sesa 
canaa miiniuucua, canaa supuetanaa 
miiniuucua sesajuhuaj, maja najuhua
naj. 17 Canaa Pueyasonaa, quia tojiri nio 
quia seru masesano cua sequesano 
quiajaniyani. Canaacua quia taraajere 
quenaaja, Camarnunaa. Quia taraajenu
ta quia niquiri quia secojojua tia, 
tojetaarucuajanaa niyaratasano 
paaquioyano. 18 Cua sequesano quia 
tojiricuaraja quenaaja cua Pueyasonaa. 
Quia niquiri, canaari tiquiyocua 
niyaquejeno quiyani. Canaa tiacari 
naajuhuaj, jiyareta niyarequetasanoori 
paaquioya. Quia sesaari cuno tiacajinia 
jiyaniquishaaquiaa. Majaari naa canaa 
masenu quiajaniyatej canaa jiyanishaca
ri canaari maninia miijiacani. Maja. 
Canaa cutaraari quia maseyani canaa 
niishishacari quiaari taraajeja cutara. 
19 ¡Camarnunaa, Camarnunaa! ¡Canaa 
quia tojiricuaraja quenaaja! Canaa quia 
jiyanoorijuhuaj. ¡Camarnunaa, canaara 
quia miiri canaa sequesano quiajaniya! 

248 

¡Miji, niya canaa quia naacusee! ¡Maja 
tarishiniu, Camarnunaa! Cua Pueyaso
naa, quia saquiriojosano tiacaacua quia 
taraajetare, tii quiniaa quia saquiriojo
sano pueyacuajaajanio. Nojoriiri quia 
maniniuhuaqueetajaca pueya. ¡Mijiijia, 
maja tarishiniu!” 
 

Casaa Pueyaso niquitishacari 
Daniel juhua na maquenujinia 

 10  1 Ciro jiyanishano camarnuuri 

Persia jiyajinijinio quijia. Nojua
jaari tari jiuujianraca marijia shocotejo
riquiaa camarnu na quishacari 
Babilonia jiyajinia. Pueyasoori jiyacari 
cua niquitiquiaari casaa. Janiya 
Danielniqui, janiyari Beltsasarta 
jiyaniquishaaquiaarijaniuhuaj. Cuno 
casaa, Pueyaso cua niquitiquiaarini, 
cunoori seetanujuanaa quiquiaari. 
Saniniuujia jiyajeneta quiriquiaa 
cutaraari maatia na niishishaanura 
casaa na niquitishano tonu paniriquiaa 
janiyanij. Janiyari jiyanohua niishiriojo
juani. Janiyari socua na niishiquiaarinio 
casaa cua niquishano tonu paniriquiaa 
janiyani. Naacuatej janiyari naa cua 
niquishano naajiotaquiaarini: 
2 “Naa cua tacaashacaritij, janiyari 
jiuujianraca semaana shocotejoree 
pueyaracaanu cua taraajesacarini. 3 Naa 
jiyanohua cua miishacaritij, janiyari cua 
maniniucuasano sumatuucuaca miaque
jonu cartereeni. Janiyari shu miaquenu 
cartereejaniuhuaj, vino ratunujaajanio. 
Naajuhuaj, majaari cua nanoojonu 
quijia cua shanohua jaanutaja cuaara 
cua shocoquiaarijaatijia cuno 
jiuujianraca semaana. 4 Marijia coteeja 
racajinia, veinticuatro juucajinia, 
janiyari cuno juuca puereetuuca Tigris 
jiyanishano moo casaqueeji quiriquiaa
ni. 5 Janiyari canashiyaquiji niquirii 
pueyanoni. Linojiniji shiyosano toqueya 
cushiriquiaari. Saaque maniniu cushiri

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 249 
quiaari saaja orojiniji shipinishano. 6 Na 
cuaqueyari juhua topacio jiyanishano 
saajia nenecuariquiaa. Na jiquiocoori 
shacantuuca quiriquiaa juhua 
miacanaja. Na namijiaari juhua 
cuaariococo noshiquioyano niquishano 
quiriquiaa. Na numatucua, na 
niohuacacajuhuaj, shacantuucaari 
quiriquiaa juhua bronceja. Na pocuasa
cari, na rupaari juhua pueyamaanu 
rupaa tojishano quiriquiaa. 
7 “Saa janiyajaari puetunu niojuanaa 
niquiriini. Cuarta canuu cuata quitiuri
quiaani, nojoriiri maja quenaaja na 
niquitiuniu quirii puetunu nio cua 
niquishanojanaa. Jiyanohua na 
shiriiquitiuniuucua, jamaatiuniuucua 
netecuaturee saajaari. 8 Janiyari 
tamajaaja quiriquiaani puetunu 
niojuanaa cua niquishacari. Jiyacaritij, 
janiyari jiyanohua tiijiquiini. Cua 
cuaqueyari jiyanohua sasequee. 9 Cucua 
na pocuasacari, janiyari cua jiriquiara 
pojiyareeni. Janiyari cua pojosaquijia 
cusojoriquiaani. 10 Jiyacaritij, juaashi
quiaari cua quiareeni. Cua sanareeri. 
Cua mojoquetaniriiri. Janiyari jiyocua 
quiatariquiaani. 11 Jiyacari naa cua 
sequereeri: ‘Pueyaso panishano 
Danielnaa, quiarijia maninia quia tojiri 
casaa cua sequenutaniya quiajaniyani. 
Quia nujuare. Janiyacuajaari quiocua 
jiyarosaareeni.’ 
“Naa cua tojishacari na sequesanotej, 
janiyari cua tetecanuta nujuareeni. 
12 Naa cua sequereeri: ‘Maja puerenu 
Danielnaa. Pueyasojuanaacuajaari 
jiyajeneta casaa quia niquishano quia 
niishiniu paniniuucua quia tacaaniu 
niishiya. Naa quia tacaashacaritij, 
quiaari saaja quia Pueyasoocua 
saariucuaa. Coteenu juucajiniji quia 
secojosacari, Pueyasocuajaari puetunu 
quia secojosanojuanaa tojiriucuaa. 
Naajuhuaj tama quia saniitiosacari quia 

Daniel 10 ,  11 

cuaqueyajaaja niquiriucuaajaariuhuaj. 
Janiyari naacua quiocua niyareequij. 
13 Pa paraca Satanaas seruni, cuno 
Persia jiya jiitianani, nojuajaari veintiun 
juuca cua tenujurucuaa maja mijiria 
quiocua cua tajiniuria. Jiyacaritij, 
Pueyaso seya camarnu Miguelri cucua 
nimiacuaa quiocua na tajitiniuria 
janiya. Nojuacuajaari jiyanohua 
cumaacaraca. Janiyari jiyacari tamajaa
ja nio Persia jiya camarucua tajinia 
jateerucuaani. 14 Janiyari quiarijia niya 
quiocua tiuquiriini maninia cua niishiti
niuria quiajaniya taa quiarta 
Judiiocuaca miijiosaanutaniya nio 
nuhuajini. Puetunu naa quia niquisha
nojuanaari quia tonu paniya 
tamacariria, maja quiarijiara. 
 

Tamasaca jiyaca camarucua 

miaquetoojosacarijiniji 

pohuatasano 

 11  2 “ ‘Quiarijia cua tojiri. Nioori 

seetanujuanaa: Nio Persia 
jiyajiniani, jiuujianraca camarucuaari 
sanitiojotoonutaniyajaara. Cuno 
jiuujianraca Persia jiya camarucua 
nuhuajini, tamonuuri supuenutaniya. 
Nojuajaari socua jiyanohua queraatia 
casami jiitiaja quiniutianiya cuno 
tariucua nocuajiquinio jiuujianraca 
camarucuajiniji. Naa queraatia casami
riaca na quiniuucuatej, nojuajaari 
jiyanohua cumueeca quiriquiano cutara. 
Naacuatej nojuajaari na pueya shiniujiu
niutianiya Grecia jiyajinijinio narta 
taucuaca camarnu ruutaquenura. 3 Cuno 
Grecia jiya camarnu nuhuaji, socua 
tamonu camarnuuri quiniutianiya. 
Nojuaja cutaraari miaquejonu maniniu 
quiniutianiya. Naa miaquejoru na 
quiniuucuatej, nojuajaari socua queraa
tia jiyaca miaquejonu shocotanutaniya. 
Naacuatej, nojuajaari puetunu tama na 
panishano miijiajaaja quiniutianiya. 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators Daniel 11 
4 Puetunu jiyacajinia na jiitiasano pueya 
jaara tari quiya na tojitiajaca, jiyacaritij 
nojuajaari na jiitiasano jiyaca jaariutia
saanutaniya. Na jiitiasano pueyari 
cuatro maanura raquirijitiariquiano. 
Naa cumaacaraca cuno Grecia jiya 
camarnu quiniuucuatej, naajaa 
necohuari maja na shanacusaanu 
quiniutianiya nojori quiniuria na que 
niti. Tamasaca cutaraari camarucuara 
jiyatesaariquiano saa na nitijia. 
Naacuatej, na jiitiasano jiyacaari maja 
tari cumaaca na jiitianu quiniutianiya 
juhua coteenujua. Naa raquirijitiano 
cuno camarnu jiyaca quiniuucuatej, 
tamasaca camarucuaari na jiitiariquiano 
na niti saniniuujia. 
5 “ ‘Niquiriyatu cuno cuatro 
camarucuajinijinioni, nojuajaari 
jiyaniquishaariquiano pananu muetasa
maji muenecara quijia jiyajinijinio 
camarnu. Cuno camarnuuri jiyanohua 
cumaacaraca quiniutianiya. Saniniuujia, 
tamonu na soldadohua jiyaniijiara na 
jiyatesanoori socua nojuajiniji cumaaca
raca quiriquiano. Naacuatej, nojuajaari 
queraatia jiyaca jiitianutaniya. 
6 Pasanaataja marijia shocojonu nuhuaji, 
cuno querajaa camarucuaari 
coquetooriquiano na pocoojonura. Naa 
nojori pocoojonuniquitij, cunoori 
seetanujuanaa tama nojori 
sequetoosacarijiaaja nojoriiri na 
pocoojosacari na niishiriojotusano 
racatariquiano seetanujuanaa. 
Naacuatej, pananu muetasamaji 
muenecara quijia camarnuuri neyatu 
camitiniutianiya narta camarnu, noo 
pananu muetasamaji miaquetajaacuara 
quijia camarnutej. Naa miiriquianoori 
na jiyanishacari naacua 
miaquejoyaquishaanutaniya naasucua. 
Naajaa, majaari na jiyanooshaanu 
quiniutianiya naa neyatu na 
niquitionuucuatej. Niquiorano niquitio

250 

sano maajiiri saaja mosaanutaniya. 
Nataja cojiritiasaanutaniya 
puecoonujaariuhuaj neyanu, neyaca, 
puetunu na seyajanaanio. 7 Naa cuno 
maaji miishaanu nuhuajitij, niquiriyatu 
niyanujinijinioori pananu muetasamaji 
miaquetajara quijia camarnu 
miaquejoriquiano. Naacuatej, pananu 
muetasamaji miaquetajaacuara quijia 
camarnuuri na jamaajiara na 
tiatesanojiniaaco ritiasaariquiano. 
Jiyacaritij, miaquejonaa soldadohuari 
cuno camarnu quijia tiaca 
tiuquitiariquiano tojetaarucuajanaa. 
8 Naacuatej, na tiuquitianaa na paraari 
Egipto jiyajiniara pooriquiano cuno 
camarnu jiyatesano na pueyasohuarano. 
Cunoori cumueeca casaajiniji shipinijio
sano juhua casaa niquishano. 
Poosaariquianojaariuhuaj oro, platajiniji 
jiyanohua panishano casami. Naacuatej, 
cuno querajaa jiya camarucuaari 
pasanaataja marijia 
shocotejonutaniyacuara na 
miaquecuaari pasanaataja marijia 
shocotejonutaniyacuara na 
miaquetoojiyaquishacari. 9 Na nuhuaji, 
pananu muetasamaji miaquetajara 
quijia camarnuuri pananu muetasamaji 
muenecara quijia camarnu jiya 
tiuquitianutaniya juucua. Cuno 
camarnuuri saaja tama na 
tiacajiniohuarajaaja tacatenutaniuhua. 
10 “ ‘Cuno camarnu, pananu muetasa
maji miaquetajara quijiani, necohuari 
saniniuujia jiyanohua queraatia 
soldadohua rerejotenutaniya na miaque
jonura cuno pananu muetasamaji 
muenecara quijia camarnu. Jiyacaritij, 
niquiriyatu cuno necohuajinijinioori 
tariucua pueca quiyano soldadohuata 
pananu muetasamaji muenecara quijia 
camarnu tiuquitiariquiano. Jiyacaritij 
nojoriiri puetunu cuno jiyajinia quijia 
casaajanaa sesoriquiano. Naa na 

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 251 
miitiuniu nuhuajitij, cuno pojoriiri 
socua pacuteriquiano cuno jiya 
tiuquitianu. Naacuatej nojoriiri socua 
tiuquitiariquiano cuno camarnu 
jamaajia tia. 11 Naa pananu muetasamaji 
miaquetajaacuara quijia camarnu 
miishanoori jiyanohua juaatiriquiano 
nocuara pananu muetasamaji 
muenecaacuara quijia narta camarnu. 
Naacuatej, pananu muetasamaji 
muenecara quijia camarnuuri na 
soldadohua jaatiariquiano na miaque
toojonura na paraata. Nojuajaari 
jiyacari cuno na paraa shocotariquiano 
miaquejonu tojetaarucuajanaa. 12 Naa na 
shocotanuucua na paraatej, jiyanohua 
na shooniuucua na paraa, cuno 
camarnuuri tama na cuaqueyajaaja 
timitiariquiano shocotaja na quiniuu
cua. Naajaa, naa cumaacaraca na 
quiniuuri maja puera tarishiriquiano. 
13 Cuno pananu muetasamaji 
miaquetajaacuara camarnuuri jiyacari 
socua jiyanohua queraatia soldadohua 
rerejotenutaniya. Querajaa marijia 
shocojonu nuhuaji, quiojonutaniuhuari 
pananu muetasamaji muenecaacuara 
quijia camarnuucua. Nojuajaari queraa
tia na reratesano puecootaja casaa 
jiyatanutaniya. 
14 “ ‘Cuno camarnu 
tiuquitiaaquishacarijia, queraatia 
pueyari tamasaca jiyacajinijinio cuno 
pananu muetasamaji muenecaacuara 
quijia camarnu miaquejonuucua 
sanetanutaniya saniniuujia. Noojiaque
ya juaajiaca miaquejorujuri 
Judiiocuacajinijinioori tii quiniutianiya
juhuaj, jaarajaaja nojori miaquejonura 
juucua. Naa quiniutianiyari nio tohuate
nura taa quia niquitishaareecuajanij. 
Nojoriiri saaja shocojotasaanutaniya 
miaquejonu. 15 Jiyacari cutara, pananu 

Daniel 11 ,  12 

muetasamaji miaquetajaacuara quijia 
camarnuuri niriquiano na tiuquitianura 
cuno pananu muetasamaji 
muenecaacuara quijia camarnu. Naa na 
tiuquitiasacaritij, nojuajaari juhuajaniya 
na paraa tiaca sohuacaacua 
juhuacuriquiano cuno tiacajinia quiniaa 
na miaquejonura. Naa tiuquitiasano 
tiacajinijinio soldadohuari maja quenaa
ja na naata quiniutianiya na paraa 
tenujunu, maja nojori miaquejosaanura. 
 

Jiyanohua puereetaari 

quiniutianiya jiya puequenu 

panishacari 

 12  1 “ ‘Jiyacaritij, Pueyaso seru 

cumaacaraca quijia Miguelri 
tiuquiriquiano. Nojuajaari quia pueya 
cojuana cutara; quia pueyacuaji 
tacunajaariuhuaj. Jiyacariiri jiyanohua 
puereeta quiniutianiya. Puetunu 
jiyacajinia quijiaca pueya supueyaqui
shacarijia, jiyano puereeta casaari maja 
na niquishaanu quijia. Jiyacaritij, quia 
pueyajinijinioori jiyanooshaanutaniya 
cutara, noo pojori teyano sesacatucuaja 
Pueyaso nequesoreetujinia naajiotasano 
quiyani. 2 Queraatia macunucuaari 
jiyacari samiitiaconutaniya na jamacaji
niji; noojiaqueyari pueyaracaanu 
shuquiriaatia quiriquiano, tamasacaari 
saniniuujia pueyaracaanu puereeta 
saniitiosocoriquiano quiniutianiyacujua. 
Nojori caririquiniuuri 
pueetaaquiriquiano. 3 Noo pojori 
saniniuujia, maninia miiniu niishijiaca 
pueyatej, canapuetucuaja queraatia 
pueya puerojoquiaari saa Pueyaso 
panishano na miiniuriajani, nojoriiri 
pueyaracaanu nenecuajaca quiriquiano. 
Naajuhuaj, nojoriiri pueyaracaanu 
nunucojua quiriquiano juhua jiya 
cajiniocua riyaja.’ ”  

Pasajes escogidos del Antiguo Testamento en Arabela del Perú, 2da ed. ©2008, Misión Suiza y Wycliffe Bible Translators 